[
  {
    "id": "weijin#1",
    "title": "无题",
    "author": "",
    "content": "吴王好剑客，百姓多疮瘢。楚王好细腰，宫中多饿死。"
  },
  {
    "id": "weijin#2",
    "title": "古诗五首 其五",
    "author": "",
    "content": "兰若生春阳，涉冬犹盛滋。愿言追昔爱，情款感四时。美人在云端，天路隔无期。夜光照玄阴，长叹念所思。谁谓我无忧，积念发狂痴。"
  },
  {
    "id": "weijin#3",
    "title": "古乐府",
    "author": "",
    "content": "兰草自然香，生于大道旁。要镰八九月，俱在束薪中。"
  },
  {
    "id": "weijin#4",
    "title": "古诗十九首 其十七",
    "author": "",
    "content": "孟冬寒气至，北风何惨栗。愁多知夜长，仰观众星列。三五明月满，四五蟾兔缺。客从远方来，遗我一书札。上言长相思，下言久离别。置书怀袖中，三岁字不灭。一心抱区区，惧君不识察。"
  },
  {
    "id": "weijin#5",
    "title": "古诗十九首 其十一",
    "author": "",
    "content": "回车驾言迈，悠悠涉长道。四顾何茫茫，东风摇百草。所遇无故物，焉得不速老。盛衰各有时，立身苦不早。人生非金石，岂能长寿考。奄忽随物化，荣名以为宝。"
  },
  {
    "id": "weijin#6",
    "title": "古诗十九首 其十三",
    "author": "",
    "content": "驱车上东门，遥望郭北墓。白杨何萧萧，松柏夹广路。下有陈死人，杳杳即长暮。潜寐黄泉下，千载永不寤。浩浩阴阳移，年命如朝露。人生忽如寄，寿无金石固。万岁更相送，贤圣莫能度。服食求神仙，多为药所误。不如饮美酒，被服纨与素。"
  },
  {
    "id": "weijin#7",
    "title": "古诗十九首 其八",
    "author": "",
    "content": "冉冉孤生竹，结根泰山阿。与君为新婚，兔丝附女萝。兔丝生有时，夫妇会有宜。千里远结婚，悠悠隔山陂。思君令人老，轩车来何迟。伤彼蕙兰花，含英扬光辉。过时而不采，将随秋草萎。君亮执高节，贱妾亦何为。"
  },
  {
    "id": "weijin#8",
    "title": "古诗十九首 其七",
    "author": "",
    "content": "明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益。"
  },
  {
    "id": "weijin#9",
    "title": "古诗十九首 其六",
    "author": "",
    "content": "涉江采芙蓉，兰泽多芳草。采之欲遗谁，所思在远道。还顾望旧乡，长路漫浩浩。同心而离居，忧伤以终老。"
  },
  {
    "id": "weijin#10",
    "title": "古诗十九首 其十二",
    "author": "",
    "content": "东城高且长，逶迤自相属。回风动地起，秋草萋已绿。四时更变化，岁暮一何速。晨风怀苦心，蟋蟀伤局促。荡涤放情志，何为自结束。燕赵多佳人，美者颜如玉。被服罗裳衣，当户理清曲。音响一何悲，弦急知柱促。驰情整巾带，沉吟聊踯躅。思为双飞燕，衔泥巢君屋。"
  },
  {
    "id": "weijin#11",
    "title": "古诗十九首 其三",
    "author": "",
    "content": "青青陵上柏，磊磊涧中石。人生天地间，忽如远行客。斗酒相娱乐，聊厚不为薄。驱车策驽马，游戏宛与洛。洛中何郁郁，冠带自相索。长衢罗夹巷，王侯多第宅。两宫遥相望，双阙百馀尺。极宴娱心意，戚戚何所迫。"
  },
  {
    "id": "weijin#12",
    "title": "古诗十九首 其四",
    "author": "",
    "content": "今日良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未伸。人生寄一世，奄忽若飙尘。何不策高足，先据要路津。无为守贫贱，轗轲长苦辛。"
  },
  {
    "id": "weijin#13",
    "title": "古诗十九首 其十",
    "author": "",
    "content": "迢迢牵牛星，皎皎河汉女。纤纤擢素手，札札弄机杼。终日不成章，泣涕零如雨。河汉清且浅，相去复几许。盈盈一水间，脉脉不得语。"
  },
  {
    "id": "weijin#14",
    "title": "古诗十九首 其十四",
    "author": "",
    "content": "去者日以疏，来者日以亲。出郭门直视，但见丘与坟。古墓犁为田，松柏摧为薪。白杨多悲风，萧萧愁杀人。思还故里闾，欲归道无因。"
  },
  {
    "id": "weijin#15",
    "title": "古诗十九首 其五",
    "author": "",
    "content": "西北有高楼，上与浮云齐。交疏结绮窗，阿阁三重阶。上有弦歌声，音响一何悲。谁能为此曲，无乃杞梁妻。清商随风发，中曲正徘徊。一弹再三叹，慷慨有馀哀。不惜歌者苦，但伤知音稀。愿为双鸿鹄，奋翅起高飞。"
  },
  {
    "id": "weijin#16",
    "title": "古诗十九首 其十八",
    "author": "",
    "content": "客从远方来，遗我一端绮。相去万馀里，故人心尚尔。文彩双鸳鸯，裁为合欢被。著以长相思，缘以结不解。以胶投漆中，谁能别离此。"
  },
  {
    "id": "weijin#17",
    "title": "古诗十九首 其九",
    "author": "",
    "content": "庭中有奇树，绿叶发华滋。攀条折其荣，将以遗所思。馨香盈怀袖，路远莫致之。此物何足贵，但感别经时。"
  },
  {
    "id": "weijin#18",
    "title": "古诗十九首 其十五",
    "author": "",
    "content": "生年不满百，常怀千岁忧。昼短苦夜长，何不秉烛游。为乐当及时，何能待来兹。愚者爱惜费，但为后世嗤。仙人王子乔，难可与等期。"
  },
  {
    "id": "weijin#19",
    "title": "古诗十九首 其十六",
    "author": "",
    "content": "凛凛岁云暮，蝼蛄夕鸣悲。凉风率已厉，游子寒无衣。锦衾遗洛浦，同袍与我违。独宿累长夜，梦想见容辉。良人惟古欢，枉驾惠前绥。愿得常巧笑，携手同车归。既来不须臾，又不处重闱。亮无晨风翼，焉能凌风飞。眄睐以适意，引领遥相睎。徙倚怀感伤，垂涕沾双扉。"
  },
  {
    "id": "weijin#20",
    "title": "古诗十九首 其十九",
    "author": "",
    "content": "明月何皎皎，照我罗床帏。忧愁不能寐，揽衣起徘徊。客行虽云乐，不如早旋归。出户独彷徨，愁思当告谁。引领还入房，泪下沾裳衣。"
  },
  {
    "id": "weijin#21",
    "title": "古诗十九首 其二",
    "author": "",
    "content": "青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手。昔为倡家女，今为荡子妇。荡子行不归，空床难独守。"
  },
  {
    "id": "weijin#22",
    "title": "古绝句四首 其四",
    "author": "",
    "content": "南山一桂树，上有双鸳鸯。千年长交颈，欢爱不相忘。"
  },
  {
    "id": "weijin#23",
    "title": "古绝句四首 其二",
    "author": "",
    "content": "日暮秋云阴，江水清且深。何用通音信，莲花玳瑁簪。"
  },
  {
    "id": "weijin#24",
    "title": "古绝句四首 其一",
    "author": "",
    "content": "藁砧今何在，山上复有山。何当大刀头，破镜飞上天。"
  },
  {
    "id": "weijin#25",
    "title": "古绝句四首 其三",
    "author": "",
    "content": "菟丝从长风，根茎无断绝。无情尚不离，有情安可别。"
  },
  {
    "id": "weijin#26",
    "title": "古越谣歌",
    "author": "",
    "content": "君乘车，我戴笠，他日相逢下车揖。君担簦，我跨马，他日相逢为君下。"
  },
  {
    "id": "weijin#27",
    "title": "古诗五首 其二",
    "author": "",
    "content": "四坐且莫喧，愿听歌一言。请说铜炉器，崔嵬象南山。上枝似松柏，下根据铜盘。雕文各异类，离娄自相联。谁能为此器，公输与鲁班。朱火然其中，青烟飏其间。从风入君怀，四坐莫不叹。香风难久居，空令蕙草残。"
  },
  {
    "id": "weijin#28",
    "title": "李陵录别诗二十一首 其四",
    "author": "",
    "content": "骨肉缘枝叶，结交亦相因。四海皆兄弟，谁为行路人。况我连枝树，与子同一身。昔为鸳与鸯，今为参与辰。昔者常相近，邈若胡与秦。惟念当乖离，恩情日以新。鹿鸣思野草，可以喻嘉宾。我有一尊酒，欲以赠远人。愿子留斟酌，慰此平生亲。"
  },
  {
    "id": "weijin#29",
    "title": "李陵录别诗二十一首 其一",
    "author": "",
    "content": "良时不再至，离别在须臾。屏营衢路侧，执手野踟蹰。仰视浮云驰，奄忽互相逾。风波一失所，各在天一隅。长当从此别，且复立斯须。欲因晨风发，送子以贱驱。"
  },
  {
    "id": "weijin#30",
    "title": "李陵录别诗二十一首 其八",
    "author": "",
    "content": "有鸟西南飞，熠熠似苍鹰。朝发天北隅，暮闻日南陵。欲寄一言去，托之笺彩缯。因风附轻翼，以遗心蕴蒸。鸟辞路悠长，羽翼不能胜。意欲从鸟逝，驽马不可乘。"
  },
  {
    "id": "weijin#31",
    "title": "古诗",
    "author": "",
    "content": "步出城东门，遥望江南路。前日风雪中，故人从此去。我欲渡河水，河水深无梁。愿为双黄鹄，高飞还故乡。"
  },
  {
    "id": "weijin#32",
    "title": "刺巴郡郡守诗",
    "author": "",
    "content": "狗吠何喧喧，有吏来在门。披衣出门应，府记欲得钱。语穷乞请期，吏怒反见尤。旋步顾家中，家中无可为。思往从邻贷，邻人言已匮。钱钱何难得，令我独憔悴。"
  },
  {
    "id": "weijin#33",
    "title": "时人为贡举语",
    "author": "",
    "content": "举秀才。不知书。举孝廉。父别居。寒素清白浊如泥。高第良将怯如黾。"
  },
  {
    "id": "weijin#34",
    "title": "顺帝末京都童谣",
    "author": "",
    "content": "直如弦，死道边。曲如钩，反封侯。"
  },
  {
    "id": "weijin#35",
    "title": "古诗三首 其三",
    "author": "",
    "content": "新树兰蕙葩，杂用杜蘅草。终朝采其华，日暮不盈抱。采之欲遗谁，所思在远道。馨香易销歇，繁华会枯槁。怅望欲何言，临风送怀抱。"
  },
  {
    "id": "weijin#36",
    "title": "古诗三首 其一",
    "author": "",
    "content": "橘柚垂华实，乃在深山侧。闻君好我甘，窃独自雕饰。委身玉盘中，历年冀见食。芳菲不相投，青黄忽改色。人傥欲我知，因君为羽翼。"
  },
  {
    "id": "weijin#37",
    "title": "古诗五首 其四",
    "author": "",
    "content": "穆穆清风至，吹我罗衣裾。青袍似春草，长条随风舒。朝登津梁山，褰裳望所思。安得抱柱信，皎日以为期。"
  },
  {
    "id": "weijin#38",
    "title": "古诗五首 其一",
    "author": "",
    "content": "上山采蘼芜，下山逢故夫。长跪问故夫，新人复何如。新人虽言好，未若故人姝。颜色类相似，手爪不相如。新人从门入，故人从阁去。新人工织缣，故人工织素。织缣日一匹，织素五丈馀。将缣来比素，新人不如故。"
  },
  {
    "id": "weijin#39",
    "title": "李陵录别诗二十一首 其二十",
    "author": "",
    "content": "岩岩钟山首，赫赫炎天路。高明曜云门，远景灼寒素。昂昂累世士，结根在所固。吕望老匹夫，苟为因世故。管仲小囚臣，独能建功祚。人生有何常，但恐年岁暮。幸托不肖躯，且当猛虎步。安能苦一身，与世同举厝。由不慎小节，庸夫笑我度。吕望尚不希，夷齐何足慕。"
  },
  {
    "id": "weijin#40",
    "title": "李陵录别诗二十一首 其二十一",
    "author": "",
    "content": "远送新行客，戚暮乃来归。入门望爱子，妻妾向人悲。闻子不可见，日已潜光辉。孤坟在西北，常念君来迟。褰裳上墟丘，但见蒿与薇。白骨归黄泉，肌体乘尘飞。生时不识父，死后知我谁。孤魂游穷暮，飘遥安所依。人生图嗣息，尔死我念追。俯仰内伤心，不觉泪沾衣。人生自有命，但恨生日希。"
  },
  {
    "id": "weijin#41",
    "title": "与阮德如诗",
    "author": "嵇康",
    "content": "含哀还旧庐，感切伤心肝。良时遘吾子，谈慰臭如兰。畴昔恨不早，既面侔旧欢。不悟卒永离，念隔增忧叹。事故无不有，别易会良难。郢人忽已逝，匠石寝不言。泽雉穷野草，灵龟乐泥蟠。荣名秽人身，高位多灾患。未若捐外累，肆志养浩然。颜氏希有虞，隰子慕黄轩。涓彭独何人，唯志在所安。渐渍殉近欲，一往不可攀。生生在豫积，勿以怵自宽。南土垾不凉，衿计宜早完。君其爱德素，行路慎风寒。自力致所怀，临文情辛酸。"
  },
  {
    "id": "weijin#42",
    "title": "五言诗三首 其一",
    "author": "嵇康",
    "content": "人生譬朝露，世变多百罗。苟必有终极，彭聃不足多。仁义浇淳朴，前识丧道华。留弱丧自然，天真难可和。郢人审匠石，钟子识伯牙。真人不屡存，高唱谁当和。"
  },
  {
    "id": "weijin#43",
    "title": "五言诗三首 其二",
    "author": "嵇康",
    "content": "修夜家无为，独步光庭侧。仰首看天衢，流光曜八极。抚心悼季世，遥念大道逼。飘飘当路士，悠悠进自棘。得失自己来，荣辱相蚕食。朱紫虽玄黄，太素贵无色。渊淡体至道，色化同消息。"
  },
  {
    "id": "weijin#44",
    "title": "五言诗三首 其三",
    "author": "嵇康",
    "content": "俗人不可亲，松乔是可邻。何为秽浊间，动摇增垢尘。慷慨之远游，整驾俟良辰。轻举翔区外，濯翼扶桑津。徘徊戏灵岳，弹琴咏泰真。沧水澡五藏，变化忽若神。恒娥进妙药，毛羽翕光新。一纵发开阳，俯视当路人。哀哉世间人，何足久托身。"
  },
  {
    "id": "weijin#45",
    "title": "五言赠秀才诗",
    "author": "嵇康",
    "content": "双鸾匿景曜，戢翼太山崖。抗首漱朝露，晞阳振羽仪。长鸣戏云中，时下息兰池。自谓绝尘埃，终始永不亏。何意世多艰，虞人来我维。云网塞四区，高罗正参差。奋迅势不便，六翮无所施。隐姿就长缨，卒为时所羁。单雄翩独逝，哀吟伤生离。徘徊恋俦侣，慷慨高山陂。鸟尽良弓藏，谋极身必危。吉凶虽在己，世路多崄巇。安得反初服，抱玉宝六奇。逍遥游太清，携手长相随。"
  },
  {
    "id": "weijin#46",
    "title": "六言诗十章 其一",
    "author": "嵇康",
    "content": "惟上古尧舜。二人功德齐均。不以天下私亲。高尚简朴慈顺。宁济四海蒸民。"
  },
  {
    "id": "weijin#47",
    "title": "六言诗十章 其七",
    "author": "嵇康",
    "content": "东方朔至清。外似贪污内贞。秽身滑稽隐名。不为世累所撄。所欲不足无营。"
  },
  {
    "id": "weijin#48",
    "title": "六言诗十章 其九",
    "author": "嵇康",
    "content": "老莱妻贤明。不愿夫子相荆。相将避禄隐耕。乐道闲居采䓑。终厉高节不倾。"
  },
  {
    "id": "weijin#49",
    "title": "六言诗十章 其二",
    "author": "嵇康",
    "content": "唐虞世道治。万国穆亲无事。贤愚各自得志。晏然逸豫内忘。佳哉尔时可憙。"
  },
  {
    "id": "weijin#50",
    "title": "六言诗十章 其八",
    "author": "嵇康",
    "content": "楚子文善仕。三为令尹不喜。柳下降身蒙耻。不以爵禄为已。靖恭古惟二子。"
  },
  {
    "id": "weijin#51",
    "title": "六言诗十章 其十",
    "author": "嵇康",
    "content": "嗟古贤原宪。弃背膏粱朱颜。乐此屡空饥寒。形陋体逸心宽。得志一世无患。"
  },
  {
    "id": "weijin#52",
    "title": "六言诗十章 其三",
    "author": "嵇康",
    "content": "智慧用有为。法令滋章寇生。纷然相召不停。大人玄寂无声。镇之以静自正。"
  },
  {
    "id": "weijin#53",
    "title": "六言诗十章 其五",
    "author": "嵇康",
    "content": "生生厚招咎。金玉满堂莫守。古人安此粗丑。独以道德为友。故能延期不朽。"
  },
  {
    "id": "weijin#54",
    "title": "六言诗十章 其六",
    "author": "嵇康",
    "content": "名行显患滋。位高势重祸基。美色伐性不疑。厚味腊毒难治。如何贪人不思。"
  },
  {
    "id": "weijin#55",
    "title": "六言诗十章 其四",
    "author": "嵇康",
    "content": "名与身孰亲。哀哉世俗徇荣。驰骛竭力丧精。得失相纷忧惊。自贪勤苦不宁。"
  },
  {
    "id": "weijin#56",
    "title": "代秋胡歌诗 其一",
    "author": "嵇康",
    "content": "富贵尊荣。忧患谅独多。富贵尊荣。忧患谅独多。古人所惧。丰屋蔀家。人害其上。兽恶网罗。惟有贫贱。可以无他。歌以言之。富贵忧患多。"
  },
  {
    "id": "weijin#57",
    "title": "代秋胡歌诗 其二",
    "author": "嵇康",
    "content": "贫贱易居。贵盛难为工。贫贱易居。贵盛难为工。耻佞直言。与祸相逢。变故万端。俾吉作凶。思牵黄犬。其计莫从。歌以言之。贵盛难为工。"
  },
  {
    "id": "weijin#58",
    "title": "代秋胡歌诗 其三",
    "author": "嵇康",
    "content": "劳谦寡悔。忠信可久安。劳谦寡悔。忠信可久安。天道害盈。好胜者残。强梁致灾。多事招患。欲得安乐。独有无愆。歌以言之。忠信可久安。"
  },
  {
    "id": "weijin#59",
    "title": "代秋胡歌诗 其四",
    "author": "嵇康",
    "content": "役神者弊。极欲令人枯。役神者弊。极欲令人枯。颜回短折。下及童乌。纵体淫恣。莫不早徂。酒色何物。自令不辜。歌以言之。酒色令人枯。"
  },
  {
    "id": "weijin#60",
    "title": "代秋胡歌诗 其五",
    "author": "嵇康",
    "content": "绝智弃学。游心于玄默。绝智弃学。游心于玄默。遇过而悔。当不自得。垂钓一壑。所乐一国。被发行歌。和气四塞。歌以言之。游心于玄默。"
  },
  {
    "id": "weijin#61",
    "title": "代秋胡歌诗 其六",
    "author": "嵇康",
    "content": "思与王乔。乘云游八极。思与王乔。乘云游八极。凌厉五岳。忽行万亿。授我神药。自生羽翼。呼吸太和。炼形易色。歌以言之。思行游八极。"
  },
  {
    "id": "weijin#62",
    "title": "代秋胡歌诗 其七",
    "author": "嵇康",
    "content": "千载长生。歌以言之。徘徊于层城。"
  },
  {
    "id": "weijin#63",
    "title": "四言诗 其一",
    "author": "嵇康",
    "content": "淡淡流水，沦胥而逝。泛泛柏舟，载浮载滞。微啸清风，鼓楫容裔。放棹投竿，优游卒岁。"
  },
  {
    "id": "weijin#64",
    "title": "四言诗 其二",
    "author": "嵇康",
    "content": "婉彼鸳鸯，戢翼而游。俯唼绿藻，托身洪流。朝翔素濑，夕栖灵洲。摇荡清波，与之沈浮。"
  },
  {
    "id": "weijin#65",
    "title": "四言诗 其三",
    "author": "嵇康",
    "content": "藻泛兰池，和声激朗。操缦清商，游心大象。倾昧修身，惠音遗响。钟期不存，我志谁赏。"
  },
  {
    "id": "weijin#66",
    "title": "四言诗 其四",
    "author": "嵇康",
    "content": "敛弦散思，游钓九渊。重流千仞，或饵者悬。猗与庄老，栖迟永年。寔惟龙化，荡志浩然。"
  },
  {
    "id": "weijin#67",
    "title": "四言诗 其五",
    "author": "嵇康",
    "content": "肃肃冷风，分生江湄。却背华林，俯溯丹坻。含阳吐英，履霜不衰。嗟我殊观，百卉具腓。心之忧矣，孰识玄机。"
  },
  {
    "id": "weijin#68",
    "title": "四言诗 其六",
    "author": "嵇康",
    "content": "猗猗兰蔼，殖彼中原。绿叶幽茂，丽藻丰繁。馥馥蕙芳，顺风而宣。将御椒房，吐薰龙轩。瞻彼秋草，怅矣惟骞。"
  },
  {
    "id": "weijin#69",
    "title": "四言诗 其七",
    "author": "嵇康",
    "content": "泆泆白云，顺风而回。渊渊绿水，盈坎而颓。乘流远逝，自躬兰隈。杖策答诸，纳之素怀。长啸清原，惟以告哀。"
  },
  {
    "id": "weijin#72",
    "title": "四言诗 其十",
    "author": "嵇康",
    "content": "羽化华岳，超游清霄。云盖习习，六龙飘飘。左配椒桂，右缀兰苕。凌阳赞路，王子奉轺。婉娈名山，真人是要。齐物养生，与道逍遥。"
  },
  {
    "id": "weijin#73",
    "title": "四言诗 其十一",
    "author": "嵇康",
    "content": "微风清扇，云气四除。皎皎亮月，丽于高隅。兴命公子，携手同车。龙骥翼翼，扬镳踟蹰。肃肃宵征，造我友庐。光灯吐辉，华幔长舒。鸾觞酌醴，神鼎烹鱼。弦超子野，叹过绵驹。流咏太素，俯赞玄虚。孰克英贤，与尔剖符。"
  },
  {
    "id": "weijin#74",
    "title": "四言赠兄秀才入军诗",
    "author": "嵇康",
    "content": "鸳鸯于飞，肃肃其羽。朝游高原，夕宿兰渚。邕邕和鸣，顾眄俦侣。俛仰慷慨，优游容与。鸳鸯于飞，啸侣命俦。朝游高原，夕宿中洲。交颈振翼，容与清流。咀嚼兰蕙，俯仰优游。泳彼长川，言息其浒。陟彼高冈，言刈其楚。嗟我征迈，独行踽踽。仰彼凯风，涕泣如雨。泳彼长川，言息其沚。陟彼高冈，言刈其杞。嗟我独征，靡瞻靡恃。仰彼凯风，载坐载起。穆穆惠风，扇彼轻尘。奕奕素波，转此游鳞。伊我之劳，有怀遐人。寤言永思，寔钟所亲。所亲安在，舍我远迈。弃此荪芷，袭彼萧艾。虽曰幽深，岂无颠沛。言念君子，不遐有害。人生寿促，天地长久。百年之期，孰云其寿。思欲登仙，以济不朽。缆辔踟蹰，仰顾我友。我友焉之，隔兹山梁。谁谓河广，一苇可航。徒恨永离，逝彼路长。瞻仰弗及，徙倚彷徨。良马既闲，丽服有晖。左揽繁弱，右接忘归。风驰电逝，蹑景追飞。凌厉中原，顾盻生姿。携我好仇，载我轻车。南凌长阜，北厉清渠。仰落惊鸿，俯引渊鱼。盘于游田，其乐只且。凌高远盻，俯仰咨嗟。怨彼幽絷，室迩路遐。虽有好音，谁与清歌。虽有姝颜，谁与发华。仰讯高云，俯托轻波。乘流远遁，抱恨山阿。轻车迅迈，息彼长林。春木载荣，布叶垂阴。习习谷风，吹我素琴。交交黄鸟，顾俦弄音。感悟驰情，思我所钦。心之忧矣，永啸长吟。浩浩洪流，带我邦畿。萋萋绿林，奋荣扬晖。鱼龙瀺灂，山鸟群飞。驾言出游，日夕忘归。思我良朋，如渴如饥。愿言不获，怆矣其悲。息徒兰圃，秣马华山。流磻平皋，垂纶长川。目送归鸿，手挥五弦。俯仰自得，游心太玄。嘉彼钓叟，得鱼忘筌。郢人逝矣，谁与尽言。闲夜肃清，朗月照轩。微风动袿，组帐高褰。旨酒盈樽，莫与交欢。鸣琴在御，谁与鼓弹。仰慕同趣，其馨若兰。佳人不存，能不永叹。乘风高逝，远登灵丘。托好松乔，携手俱游。朝发太华，夕宿神州。弹琴咏诗，聊以忘忧。琴诗自乐，远游可珍。含道独往，弃智遗身。寂乎无累，何求于人。长寄灵岳，怡志养神。流俗难悟，逐物不还。至人远鉴，归之自然。万物为一，四海同宅。与彼共之，予何所惜。生若浮寄，暂见忽终。世故纷纭，弃之八戎。泽雉虽饥，不愿园林。安能服御，劳形苦心。身贵名贱，荣辱何在。贵得肆志，纵心无悔。"
  },
  {
    "id": "weijin#76",
    "title": "述志诗二首 其一",
    "author": "嵇康",
    "content": "潜龙育神躯，跃鳞戏兰池。延颈慕大庭，寝足俟皇羲。庆云未垂景，盘桓朝阳陂。悠悠非吾匹，畴肯应俗宜。殊类难遍周，鄙议纷流离。轗轲丁悔吝，雅志不得施。耕耨感宁越，马席激张仪。逝将离群侣，杖策追洪崖。焦股振六翮，罗者安所羁。浮游太清中，更求新相知。比翼翔云汉，饮露餐琼枝。多念世间人，夙驾咸驱驰。冲静得自然，荣华安足为。"
  },
  {
    "id": "weijin#77",
    "title": "述志诗二首 其二",
    "author": "嵇康",
    "content": "斥鴳擅蒿林，仰笑神凤飞。坎井蝤蛙宅，神龟安所归。恨自用身拙，任意多永思。远实与世殊，义誉非所希。往事既已谬，来者犹可追。何为人事间，自令心不夷。慷慨思古人，梦想见容辉。愿与知己遇，舒愤启幽微。岩穴多隐逸，轻举求吾师。晨登箕山巅，日夕不知饥。玄居养营魄，千载长自绥。"
  },
  {
    "id": "weijin#78",
    "title": "幽愤诗",
    "author": "嵇康",
    "content": "嗟余薄祜，少遭不造。哀茕靡识，越在襁褓。母兄鞠育，有慈无威。恃爱肆妲，不训不师。爰及冠带，凭宠自放。抗心希古，任其所尚。托好老庄，贱物贵身。志在守朴，养素全真。曰余不敏，好善暗人。子玉之败，屡增惟尘。大人含弘，藏垢怀耻。民之多僻，政不由己。惟此褊心，显明臧否。感悟思愆，怛若创痏。欲寡其过，谤议沸腾。性不伤物，频致怨憎。昔惭柳惠，今愧孙登。内负宿心，外恧良朋。仰慕严郑，乐道闲居。与世无营，神气晏如。咨予不淑，婴累多虞。匪降自天，寔由顽疏。理弊患结，卒致囹圄。对答鄙讯，絷此幽阻。实耻讼冤，时不我与。虽曰义直，神辱志沮。澡身沧浪，岂云能补。嗈嗈鸣雁，奋翼北游。顺时而动，得意忘忧。嗟我愤叹，曾莫能俦。事与愿违，遘兹淹留。穷达有命，亦又何求。古人有言，善莫近名。奉时恭默，咎悔不生。万石周慎，安亲保荣。世务纷纭，祗搅予情。安乐必诫，乃终利贞。煌煌灵芝，一年三秀。予独何为，有志不就。征难思复，心焉内疚。庶勖将来，无馨无臭。采薇山阿，散发岩岫。永啸长吟，颐性养寿。"
  },
  {
    "id": "weijin#79",
    "title": "思亲诗",
    "author": "嵇康",
    "content": "奈何愁兮愁无聊，恒恻恻兮心若抽。愁奈何兮悲思多，情郁结兮不可化。奄失恃兮孤茕茕，内自悼兮啼失声。思报德兮邈已绝，感鞠育兮情剥裂。嗟母兄兮永潜藏，想形容兮内摧伤。感阳春兮思慈亲，欲一见兮路无因。望南山兮发哀叹，感机杖兮涕汍澜。念畴昔兮母兄在，心逸豫兮寿四海。忽已逝兮不可追，心穷约兮但有悲。上空堂兮廓无依，睹遗物兮心崩摧。中夜悲兮当告谁，独收泪兮抱哀戚。日远迈兮思予心，恋所生兮泪流襟。慈母没兮谁与骄，顾自怜兮心忉忉。诉苍天兮天不闻，泪如雨兮叹成云。欲弃忧兮寻复来，痛殷殷兮不可裁。"
  },
  {
    "id": "weijin#80",
    "title": "酒会诗",
    "author": "嵇康",
    "content": "乐哉苑中游，周览无穷已。百卉吐芳华，崇台邈高跱。林木纷交错，玄池戏鲂鲤。轻丸毙翔禽，纤纶出鳣鲔。坐中发美赞，异气同音轨。临川献清酤，微歌发皓齿。素琴挥雅操，清声随风起。斯会岂不乐，恨无东野子。酒中念幽人，守故弥终始。但当体七弦，寄心在知己。"
  },
  {
    "id": "weijin#81",
    "title": "游仙诗",
    "author": "嵇康",
    "content": "翩翩凤翮，逢此网罗。"
  },
  {
    "id": "weijin#82",
    "title": "琴歌",
    "author": "嵇康",
    "content": "凌扶摇兮憩瀛洲，要《列子》兮为好仇。餐沆瀣兮带朝霞，眇翩翩兮薄天游。齐万物兮超自得，委性命兮任去留。"
  },
  {
    "id": "weijin#83",
    "title": "答二郭诗三首 其一",
    "author": "嵇康",
    "content": "天下悠悠者，不能趋上京。二郭怀不群，超然来北征。乐道托莱庐，雅志无所营。良时遘其愿，遂结欢爱情。君子义是亲，恩好笃平生。寡智自生灾，屡使众衅成。豫子匿梁侧，聂政变其形。顾此怀怛惕，虑在苟自宁。今当寄他域，严驾不得停。本图终宴婉，今更不克并。二子赠嘉诗，馥如幽兰馨。恋土思所亲，能不气愤盈。"
  },
  {
    "id": "weijin#84",
    "title": "答二郭诗三首 其二",
    "author": "嵇康",
    "content": "昔蒙父兄祚，少得离负荷。因疏遂成懒，寝迹北山阿。但愿养性命，终己靡有他。良辰不我期，当年值纷华。坎凛趣世教，常恐婴网罗。羲农邈已远，拊膺独咨嗟。朔戒贵尚容，渔父好扬波。虽逸亦已难，非余心所嘉。岂若翔区外，餐琼漱朝霞。遗物弃鄙累，逍遥游太和。结友集灵岳，弹琴登清歌。有能从我者，古人何足多。"
  },
  {
    "id": "weijin#85",
    "title": "答二郭诗三首 其三",
    "author": "嵇康",
    "content": "详观凌世务，屯险多忧虞。施报更相市，大道匿不舒。夷路值枳棘，安步将焉如。权智相倾夺，名位不可居。鸾凤避罻罗，远托昆仑墟。庄周悼灵龟，越稷畏王舆。至人存诸己，隐璞乐玄虚。功名何足殉，乃欲列简书。所好亮若兹，杨氏叹交衢。去去从所志，敢谢道不俱。"
  },
  {
    "id": "weijin#86",
    "title": "孙皓初童谣",
    "author": "",
    "content": "宁饮建业水，不食武昌鱼。宁还建业死，不止武昌居。"
  },
  {
    "id": "weijin#87",
    "title": "绵州巴歌",
    "author": "",
    "content": "豆子山，打瓦鼓。扬平山，撒白雨。下白雨，取龙女。织得绢，二丈五。一半属罗江，一半属玄武。"
  },
  {
    "id": "weijin#88",
    "title": "游石门诗",
    "author": "慧远",
    "content": "超兴非有本，理感兴自生。忽闻石门游，奇唱发幽情。褰裳思云驾，望崖想曾城。驰步乘长岩，不觉质自轻。矫首登灵阙，眇若凌太清。端坐运虚轮，转彼玄中经。神仙同物化，未若两俱冥。"
  },
  {
    "id": "weijin#89",
    "title": "庐山东林杂诗",
    "author": "释慧远",
    "content": "崇岩吐清气，幽岫栖神迹。希声奏群籁，响出山溜滴。有客独冥游，径然忘所适。挥手抚云门，灵关安足辟。流心叩玄扃，感至理弗隔。孰是腾九霄，不奋冲天翮。妙同趣自均，一悟超三益。"
  },
  {
    "id": "weijin#90",
    "title": "七哀诗三首 其一",
    "author": "王粲",
    "content": "西京乱无象，豺虎方遘患。复弃中国去，远身适荆蛮。亲戚对我悲，朋友相追攀。出门无所见，白骨蔽平原。路有饥妇人，抱子弃草间。顾闻号泣声，挥涕独不还。未知身死处，何能两相完。驱马弃之去，不忍听此言。南登霸陵岸，回首望长安。悟彼下泉人，喟然伤心肝。"
  },
  {
    "id": "weijin#91",
    "title": "七哀诗三首 其二",
    "author": "王粲",
    "content": "荆蛮非我乡，何为久滞淫。方舟溯大江，日暮愁我心。山冈有馀映，岩阿增重阴。狐狸驰赴穴，飞鸟翔故林。流波激清响，猴猿临岸吟。迅风拂裳袂，白露沾衣襟。独夜不能寐，摄衣起抚琴。丝桐感人情，为我发悲音。羁旅无终极，忧思壮难任。"
  },
  {
    "id": "weijin#92",
    "title": "七哀诗三首 其三",
    "author": "王粲",
    "content": "边城使心悲，昔吾亲更之。冰雪截肌肤，风飘无止期。百里不见人，草木谁当迟。登城望亭燧，翩翩飞戍旗。行者不顾反，出门与家辞。子弟多俘虏，哭泣无已时。天下尽乐土，何为久留兹。蓼虫不知辛，去来勿与咨。"
  },
  {
    "id": "weijin#93",
    "title": "为潘文则作思亲诗",
    "author": "王粲",
    "content": "穆穆显妣，德音徽止。思齐先姑，志侔姜姒。躬此劳瘁，鞠予小子。小子之生，遭世罔宁。烈考勤时，从之于征。奄遘不造，殷忧是婴。咨于靡及，退守祧祊。五服荒离，四国分争。祸难斯逼，救死于颈。嗟我怀归，弗克弗逞。圣善独劳，莫慰其情。春秋代逝，于兹九龄。缅彼行路，焉托予诚。予诚既否，委之于天。庶我显妣，克保遐年。亹亹惟惧，心乎如悬。如何不吊，早世徂颠。于存弗养，于后弗临。遗衍在体，惨痛切心。形影尸立，魂爽飞沈。在昔蓼莪，哀有馀音。我之此譬，忧其独深。胡宁视息，以济于今。岩岩丛险，则不可摧。仰瞻归云，俯聆飘回。飞焉靡翼，超焉靡阶。思若流波，情似坻颓。诗之作矣，情以告哀。"
  },
  {
    "id": "weijin#94",
    "title": "从军诗五首 其四",
    "author": "王粲",
    "content": "朝发邺都桥，暮济白马津。逍遥河堤上，左右望我军。连舫逾万艘，带甲千万人。率彼东南路，将定一举勋。筹策运帷幄，一由我圣君。恨我无时谋，譬诸具官臣。鞠躬中坚内，微画无所陈。许历为完士，一言犹败秦。我有素餐责，诚愧伐檀人。虽无铅刀用，庶几奋薄身。"
  },
  {
    "id": "weijin#95",
    "title": "从军诗五首 其二",
    "author": "王粲",
    "content": "凉风厉秋节，司典告详刑。我君顺时发，桓桓东南征。泛舟盖长川，陈卒被隰坰。征夫怀亲戚，谁能无恋情。拊衿倚舟樯，眷眷思邺城。哀彼东山人，喟然感鹳鸣。日月不安处，人谁获恒宁。昔人从公旦，一徂辄三龄。今我神武师，暂往必速平。弃余亲睦恩，输力竭忠贞。惧无一夫用，报我素餐诚。夙夜自恲性，思逝若抽萦。将秉先登羽，岂敢听金声。"
  },
  {
    "id": "weijin#96",
    "title": "从军诗五首 其三",
    "author": "王粲",
    "content": "从军征遐路，讨彼东南夷。方舟顺广川，薄暮未安坻。白日半西山，桑梓有馀晖。蟋蟀夹岸鸣，孤鸟翩翩飞。征夫心多怀，凄凄令吾悲。下船登高防，草露沾我衣。回身赴床寝，此愁当告谁。身服干戈事，岂得念所私。即戎有授命，兹理不可违。"
  },
  {
    "id": "weijin#97",
    "title": "从军诗",
    "author": "王粲",
    "content": "楼船凌洪波，寻戈刺群虏。"
  },
  {
    "id": "weijin#98",
    "title": "从军诗五首 其一",
    "author": "王粲",
    "content": "从军有苦乐，但问所从谁。所从神且武，焉得久劳师。相公征关右，赫怒震天威。一举灭獯虏，再举服羌夷。西收边地贼，忽若俯拾遗。陈赏越丘山，酒肉逾川坻。军中多饫饶，人马皆溢肥。徒行兼乘还，空出有馀资。拓地三千里，往返速若飞。歌舞入邺城，所愿获无违。昼日处大朝，日暮薄言归。外参时明政，内不废家私。禽兽惮为牺，良苗实已挥。窃慕负鼎翁，愿厉朽钝姿。不能效沮溺，相随把锄犁。熟览夫子诗，信知所言非。"
  },
  {
    "id": "weijin#99",
    "title": "从军诗五首 其五",
    "author": "王粲",
    "content": "悠悠涉荒路，靡靡我心愁。四望无烟火，但见林与丘。城郭生榛棘，蹊径无所由。雚蒲竟广泽，葭苇夹长流。日夕凉风发，翩翩漂吾舟。寒蝉在树鸣，鹳鹄摩天游。客子多悲伤，泪下不可收。朝入谯郡界，旷然消人忧。鸡鸣达四境，黍稷盈原畴。馆宅充廛里，士女满庄馗。自非贤圣国，谁能享斯休。诗人美乐土，虽客犹愿留。"
  },
  {
    "id": "weijin#100",
    "title": "从军诗",
    "author": "王粲",
    "content": "被羽在先登，甘心除国疾。"
  },
  {
    "id": "weijin#101",
    "title": "公燕诗",
    "author": "王粲",
    "content": "昊天降丰泽，百卉挺葳蕤。凉风撤蒸暑，清云却炎晖。高会君子堂，并坐荫华榱。嘉肴充圆方，旨酒盈金罍。管弦发徽音，曲度清且悲。合坐同所乐，但愬杯行迟。常闻诗人语，不醉且无归。今日不极欢，含情欲待谁。见眷良不翅，守分岂能违。古人有遗言，君子福所绥。愿我贤主人，与天享巍巍。克符周公业，奕世不可追。"
  },
  {
    "id": "weijin#102",
    "title": "俞儿舞歌四首 其一 矛俞新福歌",
    "author": "王粲",
    "content": "汉初建国家。匡九州。蛮荆震服。五刃三革休。安不忘备武乐修。宴我宾师。敬用御天。永乐无忧。子孙受百福。常与松乔游。烝庶德。莫不咸欢柔。"
  },
  {
    "id": "weijin#103",
    "title": "俞儿舞歌四首 其三 安台新福歌",
    "author": "王粲",
    "content": "武功既定。庶士咸绥。乐陈我广庭。式宴宾与师。昭文德。宣武威。平九有。抚民黎。荷天宠。延寿尸。千载莫我违。"
  },
  {
    "id": "weijin#104",
    "title": "杂诗",
    "author": "王粲",
    "content": "日暮游西园，冀写忧思情。曲池扬素波，列树敷丹荣。上有特栖鸟，怀春向我鸣。褰衽欲从之，路险不得征。徘徊不能去，伫立望尔形。风飙扬尘起，白日忽已冥。回身入空房，托梦通精诚。人欲天不违，何惧不合并。"
  },
  {
    "id": "weijin#105",
    "title": "俞儿舞歌四首 其四 行辞新福歌",
    "author": "王粲",
    "content": "神武用师士素厉。仁恩广覆。猛节横逝。自古立功。莫我弘大。桓桓征四国。爰及海裔。汉国保长庆。垂祚延万世。"
  },
  {
    "id": "weijin#106",
    "title": "咏史诗",
    "author": "王粲",
    "content": "自古无殉死，达人所共知。秦穆杀三良，惜哉空尔为。结发事明君，受恩良不訾。临没要之死，焉得不相随。妻子当门泣，兄弟哭路垂。临穴呼苍天，涕下如绠縻。人生各有志，终不为此移。同知埋身剧，心亦有所施。生为百夫雄，死为壮士规。黄鸟作悲诗，至今声不亏。"
  },
  {
    "id": "weijin#107",
    "title": "俞儿舞歌四首 其二 弩俞新福歌",
    "author": "王粲",
    "content": "材官选士，剑弩错陈。应桴蹈节，俯仰若神。绥我武烈，笃我淳仁。自东自西，莫不来宾。"
  },
  {
    "id": "weijin#108",
    "title": "诗",
    "author": "王粲",
    "content": "鸷鸟化为鸠，远窜江汉边。遭遇风云会，托身鸾凤间。天姿既否戾，受性又不闲。邂逅见逼迫，俯仰不得言。"
  },
  {
    "id": "weijin#109",
    "title": "诗",
    "author": "王粲",
    "content": "荆轲为燕使，送者盈水滨。缟素易水上，涕泣不可挥。"
  },
  {
    "id": "weijin#110",
    "title": "诗",
    "author": "王粲",
    "content": "联翻飞鸾鸟，独游无所因。毛羽照野草，哀鸣入青云。我尚假羽翼，飞睹尔形身。愿及春阳会，交颈遘殷勤。"
  },
  {
    "id": "weijin#111",
    "title": "诗",
    "author": "王粲",
    "content": "哀笑动梁尘，急觞荡幽默。"
  },
  {
    "id": "weijin#112",
    "title": "诗",
    "author": "王粲",
    "content": "列车息众驾，相伴绿水湄。幽兰吐芳烈，芙蓉发红晖。百鸟何缤翻，振翼群相追。投网引潜鲤，强弩下高飞。白日已西迈，欢乐忽忘归。"
  },
  {
    "id": "weijin#113",
    "title": "诗",
    "author": "王粲",
    "content": "吉日简清时，从君出西园。方轨策良马，并驰厉中原。北临清漳水，西看柏杨山。回翔游广囿，逍遥波渚间。"
  },
  {
    "id": "weijin#114",
    "title": "诗",
    "author": "王粲",
    "content": "探怀授所欢，愿醉不顾身。"
  },
  {
    "id": "weijin#115",
    "title": "赠士孙文始",
    "author": "王粲",
    "content": "天降丧乱。靡国不夷。我暨我友。自彼京师。宗守荡失。越用遁违。迁于荆楚。在漳之湄。在漳之湄。亦克晏处。和通篪埙。比德车辅。既度礼义。卒获笑语。庶兹永日。无愆厥绪。虽曰无愆。时不我已。同心离事。乃有逝止。横此大江。淹彼南汜。我思弗及。载坐载起。惟彼南汜。君子居之。悠悠我心。薄言慕之。人亦有言。靡日不思。矧伊嬿婉。胡不凄而。晨风夕逝。托与之期。瞻仰王室。慨其永慨。良人在外。谁佐天官。四国方阻。俾尔归藩。作式下国。无曰蛮裔。不虔汝德。慎尔所主。率由嘉则。龙虽勿用。志亦靡忒。悠悠澹澧。郁彼唐林。虽则同域。邈尔迥深。白驹远志。古人所箴。允矣君子。不遐厥心。既往既来。无密尔音。"
  },
  {
    "id": "weijin#116",
    "title": "赠文叔良",
    "author": "王粲",
    "content": "翩翩者鸿，率彼江滨。君子于征，爰聘西邻。临此洪渚，伊思梁岷。尔行孔邈，如何忽勤。君子敬始，慎尔所主。谋言必贤，错说申辅。延陵有作，侨肸是与。先民遗迹，来世之矩。既慎尔主，亦迪知几。探情以华，睹著知微。视明听聪，靡事不惟。董褐荷名，胡宁不师。众不可盖，无尚我言。梧宫致辩，齐楚构患。成功有要，在众思欢。人之多忌，掩之实难。瞻彼黑水，滔滔其流。江汉有卷，允来厥休。二邦若否，职汝之由。缅彼行人，鲜克弗留。尚哉君子，异于他仇。人谁不勤，无厚我忧。惟诗作赠，敢咏在舟。"
  },
  {
    "id": "weijin#117",
    "title": "赠文叔良",
    "author": "王粲",
    "content": "温温恭人，禀道之极。"
  },
  {
    "id": "weijin#118",
    "title": "赠杨德祖",
    "author": "王粲",
    "content": "我君饯之，其乐泄泄。"
  },
  {
    "id": "weijin#119",
    "title": "赠蔡子笃诗",
    "author": "王粲",
    "content": "翼翼飞鸾，载飞载东。我友云徂，言戾旧邦。舫舟翩翩，以溯大江。蔚矣荒涂，时行靡通。慨我怀慕，君子所同。悠悠世路，乱离多阻。济岱江衡，邈焉异处。风流云散，一别如雨。人生实难，愿其弗与。瞻望遐路，允企伊伫。烈烈冬日，肃肃凄风。潜鳞在渊，归雁载轩。苟非鸿雕，孰能飞翻。虽则追慕，予思罔宣。瞻望东路，惨怆增叹。率彼江流，爰逝靡期。君子信誓，不迁于时。及子同寮，生死固之。何以赠行，言赋新诗。中心孔悼，涕泪涟洏。嗟尔君子，如何勿思。"
  },
  {
    "id": "weijin#120",
    "title": "时兴诗",
    "author": "卢谌",
    "content": "亹亹圆象运，悠悠方仪廓。忽忽岁云暮，游原采萧藿。北逾芒与河，南临伊与洛。凝霜沾蔓草，悲风振林薄。摵摵芳叶零，橤橤苍华落。下泉激冽清，旷野增辽索。登高眺遐荒，极望无崖崿。形变随时化，神感因物作。澹乎至人心，恬然存玄漠。"
  },
  {
    "id": "weijin#121",
    "title": "诗",
    "author": "卢谌",
    "content": "遐举游名山，松乔共相追。层崖成崇馆，岩阿结重围。"
  },
  {
    "id": "weijin#122",
    "title": "诗",
    "author": "卢谌",
    "content": "凛凛素秋，日促宵长。"
  },
  {
    "id": "weijin#123",
    "title": "览古诗",
    "author": "卢谌",
    "content": "赵氏有和璧，天下无不传。秦人来求市，厥价徒空言。与之将见卖，不与恐致患。简才备行李，图令国命全。蔺生在下位，缪子称其贤。奉辞驰出境，伏轼径入关。秦王御殿坐，赵使拥节前。挥袂睨金柱，身玉要俱捐。连城既伪往，荆玉亦真还。爰在渑池会，二主克交欢。昭襄欲负力，相如折其端。眦血下沾襟，怒发上冲冠。西缶终双击，东瑟不只弹。舍生岂不易，处死诚独难。棱威章台颠，强御亦不干。屈节邯郸中，俯首忍回轩。廉公何为者，负荆谢厥愆。智勇盖当世，弛张使我叹。"
  },
  {
    "id": "weijin#124",
    "title": "重赠刘琨诗",
    "author": "卢谌",
    "content": "璧由识者显，龙因庆云翔。茨棘非所憩，翰飞游高冈。余音非九韶，何以仪凤凰。新城非芝圃，曷由殖兰芳。"
  },
  {
    "id": "weijin#125",
    "title": "答刘琨诗 其一",
    "author": "卢谌",
    "content": "随宝产汉滨，摛此夜光真。不待卞和显，自为命世珍。"
  },
  {
    "id": "weijin#126",
    "title": "答刘琨诗 其二",
    "author": "卢谌",
    "content": "谁言日向暮，桑榆犹启晨。谁言繁菜实，振藻耀芳春。百炼或致屈，绕指所以伸。"
  },
  {
    "id": "weijin#128",
    "title": "赠刘琨诗 其一",
    "author": "卢谌",
    "content": "浚哲惟皇，绍熙有晋。振厥弛维，光阐远韵。有来斯雍，至止伊顺。三台摛朗，四岳增峻。"
  },
  {
    "id": "weijin#129",
    "title": "赠刘琨诗二十首 其二",
    "author": "卢谌",
    "content": "伊陟佐商，山甫翼周。弘济艰难，对扬王休。苟非异德，旷世同流。加其忠贞，宣其徽猷。"
  },
  {
    "id": "weijin#130",
    "title": "赠刘琨诗 其二",
    "author": "卢谌",
    "content": "伊谌陋宗，昔遘嘉惠。申以婚姻，著以累世。义等休戚，好同兴废。孰云匪谐，如乐之契。"
  },
  {
    "id": "weijin#131",
    "title": "赠刘琨诗 其三",
    "author": "卢谌",
    "content": "王室丧师，私门播迁。望公归之，视险忽艰。兹愿不遂，中路阻颠。仰悲先意，俯思身愆。"
  },
  {
    "id": "weijin#132",
    "title": "赠刘琨诗 其四",
    "author": "卢谌",
    "content": "大钧载运，良辰遂往。譬彼日月，迅过俯仰。感今惟昔，口存心想。借曰如昨，忽为畴曩。"
  },
  {
    "id": "weijin#133",
    "title": "赠刘琨诗 其五",
    "author": "卢谌",
    "content": "畴曩伊何，逝者弥疏。温温恭人，慎终如初。览彼遗音，恤此穷孤。譬彼樛木，蔓葛以敷。"
  },
  {
    "id": "weijin#134",
    "title": "赠刘琨诗 其六",
    "author": "卢谌",
    "content": "妙哉蔓葛，得托樛木。叶不云布，华不星烛。承侔卞和，质非荆璞。眷同尤良，用乏骥騄。"
  },
  {
    "id": "weijin#135",
    "title": "赠刘琨诗 其七",
    "author": "卢谌",
    "content": "承亦既笃，眷亦既亲。饰奖驽猥，方驾骏珍。弼谐靡成，良谟莫陈。无觊狐赵，有与五臣。"
  },
  {
    "id": "weijin#136",
    "title": "赠刘琨诗 其八",
    "author": "卢谌",
    "content": "五臣奚与，契阔百罹。身经险阻，足蹈幽遐。义由恩深，分随昵加。绸缪委心，自同匪他。"
  },
  {
    "id": "weijin#137",
    "title": "赠刘琨诗 其九",
    "author": "卢谌",
    "content": "昔在暇日，妙寻通理。尤彼意气，狭是节士。情以体生，感以情起。趣舍同要，穷达斯已。"
  },
  {
    "id": "weijin#138",
    "title": "赠刘琨诗 其十",
    "author": "卢谌",
    "content": "由余片言，秦人是惮。日䃅效忠，飞声有汉。桓桓抚军，古贤作冠。来牧幽都，济厥涂炭。"
  },
  {
    "id": "weijin#139",
    "title": "赠刘琨诗 其十一",
    "author": "卢谌",
    "content": "涂炭既济，寇挫民阜。谬其疲隶，授之朝右。上惧任大，下欣施厚。实祗高明，敢忘所守。"
  },
  {
    "id": "weijin#140",
    "title": "赠刘琨诗 其十二",
    "author": "卢谌",
    "content": "相彼反哺，尚在翔禽。孰是人斯，而忍斯心。每凭山海，庶觌高深。遐眺存亡，缅成飞沈。"
  },
  {
    "id": "weijin#141",
    "title": "赠刘琨诗 其十三",
    "author": "卢谌",
    "content": "长徽已缨，逝将徙举。收迹西践，衔哀东顾。曷云涂辽，曾不咫步。岂不夙夜，谓行多露。"
  },
  {
    "id": "weijin#142",
    "title": "赠刘琨诗 其十四",
    "author": "卢谌",
    "content": "绵绵女萝，施于松标。禀泽洪干，晞阳丰条。根浅难固，茎弱易凋。操彼纤质，承此冲飙。"
  },
  {
    "id": "weijin#143",
    "title": "赠刘琨诗 其十五",
    "author": "卢谌",
    "content": "纤质实微，冲飙斯值。谁谓言精，致在赏意。不见得鱼，亦忘厥饵。遗其形骸，寄之深识。"
  },
  {
    "id": "weijin#144",
    "title": "赠刘琨诗 其十六",
    "author": "卢谌",
    "content": "先民颐意，潜山隐几。仰熙丹崖，俯澡绿水。无求于和，自附众美。慷慨遐踪，有愧高旨。"
  },
  {
    "id": "weijin#145",
    "title": "赠刘琨诗 其十七",
    "author": "卢谌",
    "content": "爰造异论，肝胆楚越。惟同大观，万涂一辙。死生既齐，荣辱奚别。处其玄根，廓焉靡结。"
  },
  {
    "id": "weijin#146",
    "title": "赠刘琨诗 其十八",
    "author": "卢谌",
    "content": "福为祸始，祸作福阶。天地盈虚，寒暑周回。夫差不祀，衅在胜齐。句践作伯，祚自会稽。"
  },
  {
    "id": "weijin#147",
    "title": "赠刘琨诗 其十九",
    "author": "卢谌",
    "content": "邈矣达度，唯道是杖。形有未泰，神无不畅。如川之流，如渊之量。上弘栋隆，下塞民望。"
  },
  {
    "id": "weijin#148",
    "title": "赠崔温诗",
    "author": "卢谌",
    "content": "逍遥步城隅，暇日聊游豫。北眺沙漠垂，南望旧京路。平陆引长流，冈峦挺茂树。中原厉迅飙，山阿起云雾。游子恒悲怀，举目增永慕。良俦不获偕，舒情将焉诉。远念贤士风，遂存往古务。朔鄙多侠气，岂唯地所固。李牧镇边城，荒夷怀南惧。赵奢正疆场，秦人折北虑。羁旅及宽政，委质与时遇。恨以驽蹇姿，徒烦非子御。亦既弛负担，忝位宰黔庶。苟云免罪戾，何暇收民誉。倪宽以殿黜，终乃最众赋。何武不赫赫，遗爱常在去。古人非所希，短弱自有素。何以敷斯辞，惟以二子故。"
  },
  {
    "id": "weijin#149",
    "title": "杂诗",
    "author": "左思",
    "content": "秋风何冽冽，白露为朝霜。柔条旦夕劲，绿叶日夜黄。明月出云崖，皦皦流素光。披轩临前庭，嗷嗷晨雁翔。高志局四海，块然守空堂。壮齿不恒居，岁暮常慨慷。"
  },
  {
    "id": "weijin#150",
    "title": "咏史诗八首 其一",
    "author": "左思",
    "content": "弱冠弄柔翰，卓荦观群书。著论准过秦，作赋拟子虚。边城苦鸣镝，羽檄飞京都。虽非甲胄士，畴昔览穰苴。长啸激清风，志若无东吴。铅刀贵一割，梦想骋良图。左眄澄江湘，右盻定羌胡。功成不受爵，长揖归田庐。"
  },
  {
    "id": "weijin#151",
    "title": "咏史诗八首 其五",
    "author": "左思",
    "content": "皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为欻来游。被褐出阊阖，高步追许由。振衣千仞冈，濯足万里流。"
  },
  {
    "id": "weijin#152",
    "title": "咏史诗八首 其六",
    "author": "左思",
    "content": "荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。"
  },
  {
    "id": "weijin#153",
    "title": "咏史诗八首 其三",
    "author": "左思",
    "content": "吾希段干木，偃息藩魏君。吾慕鲁仲连，谈笑却秦军。当世贵不羁，遭难能解纷。功成耻受赏，高节卓不群。临组不肯绁，对圭宁肯分。连玺曜前庭，比之犹浮云。"
  },
  {
    "id": "weijin#154",
    "title": "咏史诗八首 其七",
    "author": "左思",
    "content": "主父宦不达，骨肉还相薄。买臣困樵采，伉俪不安宅。陈平无产业，归来翳负郭。长卿还成都，壁立何寥廓。四贤岂不伟，遗烈光篇籍。当其未遇时，忧在填沟壑。英雄有迍邅，由来自古昔。何世无奇才，遗之在草泽。"
  },
  {
    "id": "weijin#155",
    "title": "咏史诗八首 其八",
    "author": "左思",
    "content": "习习笼中鸟，举翮触四隅。落落穷巷士，抱影守空庐。出门无通路，枳棘塞中涂。计策弃不收，块若枯池鱼。外望无寸禄，内顾无斗储。亲戚还相蔑，朋友日夜疏。苏秦北游说，李斯西上书。俯仰生荣华，咄嗟复凋枯。饮河期满腹，贵足不愿馀。巢林栖一枝，可为达士模。"
  },
  {
    "id": "weijin#156",
    "title": "咏史诗八首 其四",
    "author": "左思",
    "content": "济济京城内，赫赫王侯居。冠盖荫四术，朱轮竟长衢。朝集金张馆，暮宿许史庐。南邻击钟磬，北里吹笙竽。寂寂杨子宅，门无卿相舆。寥寥空宇中，所讲在玄虚。言论准宣尼，辞赋拟相如。悠悠百世后，英名擅八区。"
  },
  {
    "id": "weijin#157",
    "title": "咏史诗八首 其二",
    "author": "左思",
    "content": "郁郁涧底松，离离山上苗。以彼径寸茎，荫此百尺条。世胄蹑高位，英俊沈下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。"
  },
  {
    "id": "weijin#158",
    "title": "咏史诗",
    "author": "左思",
    "content": "梁习持魏郎，秦兵不敢出。李牧为赵将，疆场得清谧。"
  },
  {
    "id": "weijin#159",
    "title": "招隐诗二首 其一",
    "author": "左思",
    "content": "杖策招隐士，荒途横古今。岩穴无结构，丘中有鸣琴。白云停阴冈，丹葩曜阳林。石泉漱琼瑶，纤鳞或浮沈。非必丝与竹，山水有清音。何事待啸歌，灌木自悲吟。秋菊兼糇粮，幽兰间重襟。踌躇足力烦，聊欲投吾簪。"
  },
  {
    "id": "weijin#160",
    "title": "招隐诗二首 其二",
    "author": "左思",
    "content": "经始东山庐，果下自成榛。前有寒泉井，聊可莹心神。峭茜青葱间，竹柏得其真。弱叶栖霜雪，飞荣流馀津。爵服无常玩，好恶有屈伸。结绶生缠牵，弹冠去埃尘。惠连非吾屈，首阳非吾仁。相与观所尚，逍遥撰良辰。"
  },
  {
    "id": "weijin#162",
    "title": "悼离赠妹诗二首 其一",
    "author": "左思",
    "content": "郁郁岱青，海渎所经。阴精神灵，为祥为祯。峨峨令妹，应期挺生。如兰之秀，如芝之荣。总角岐嶷，龆龀夙成。比德古烈，异世同声。厥德伊何，塞渊其虑。厥声伊何，日新其誉。幽思泉涌，乃诗乃赋。飞翰云浮，摛藻星布。光曜邦族，名驰时路。翼翼群媛，是瞻是慕。匪惟见慕，善诱善导。斟酌诸姬，言成典诰。匪唯辞章，多才多巧。黼黻文绣，几微要妙。积德弥高，用心弥奥。伊我之暗，晞妹之曜。惟我惟妹，寔惟同生。早丧先妣，恩百常情。女子有行，实远父兄。骨肉之思，固有归宁。何悟离拆，隔以天庭。自我不见，于今二龄。岂唯二龄，相见未克。虽同京宇，殊邈异国。越鸟巢南，胡马仰北。自然之恋，禽兽罔革。仰瞻参商，沈忧内塞。何以抒怀，告情翰墨。"
  },
  {
    "id": "weijin#163",
    "title": "悼离赠妹诗二首 其二",
    "author": "左思",
    "content": "穆穆令妹，有德有言。才丽汉班，明朗楚樊。默识若记，下笔成篇。行显中闺，名播八蕃。以兰之芳，以膏之明。永去骨肉，内充紫庭。至情至念，惟父惟兄。悲其生离，泣下交颈。桓山之鸟，四子同巢。将飞将散，悲鸣忉忉。惟彼禽鸟，犹有号咷。况我同生，载忧载劳。将离将别，置酒中堂。衔杯不饮，涕洟纵横。会日何短，隔日何长。仰瞻曜灵，爱此寸光。何以为赠，勉以列图。何以为诫，申以诗书。去去在近，上下欷歔。含辞满胸，郁愤不舒。燕燕之诗，伫立以泣。送尔涉涂，涕泗交集。云往雨绝，瞻望弗及。延伫中衢，愊忆呜唈。既乖既离，驰情仿佛。何寝不梦，何行不想。静言永念，形留神往。优思成疚，结在精爽。其思伊何，发言流泪。其疢伊何，寤寐惊悸。咏尔文辞，玩尔手笔。执书当面，聊以永日。"
  },
  {
    "id": "weijin#164",
    "title": "大雅吟",
    "author": "石崇",
    "content": "堂堂太祖，渊弘其量。仁格宇宙，义风遐畅。启土万里，志在翼亮。三分有二，周文是尚。于穆武王，奕世载聪。钦明冲默，文思允恭。武则不猛，化则时雍。庭有仪凤，郊有游龙。启路千里，万国率从。荡清吴会，六合乃同。百姓仰德，良史书功。超越三代，唐虞比踪。"
  },
  {
    "id": "weijin#165",
    "title": "王昭君辞",
    "author": "石崇",
    "content": "我本汉家子，将适单于庭。辞决未及终，前驱已抗旌。仆御涕流离，辕马为悲鸣。哀郁伤五内，泣泪沾朱缨。行行日已远，遂造匈奴城。延我于穹庐，加我阏氏名。殊类非所安，虽贵非所荣。父子见凌辱，对之惭且惊。杀身良不易，默默以苟生。苟生亦何聊，积思常愤盈。愿假飞鸿翼，弃之以遐征。飞鸿不我顾，伫立以屏营。昔为匣中玉，今为粪上英。朝华不足欢，甘与秋草并。传语后世人，远嫁难为情。"
  },
  {
    "id": "weijin#166",
    "title": "思归引",
    "author": "石崇",
    "content": "思归引。归河阳。假余翼鸿鹤高飞翔。经芒阜。济河梁。望我旧馆心悦康。清渠激。鱼彷徨。雁惊溯波群相将。终日周览乐无方。登云阁。列姬姜。拊丝竹。叩宫商。宴华池。酌玉觞。"
  },
  {
    "id": "weijin#167",
    "title": "思归叹",
    "author": "石崇",
    "content": "登城隅兮临长江。极望无涯兮思填胸。鱼瀺灂兮鸟缤翻。泽雉游凫兮戏中园。秋风厉兮鸿雁征。蟋蟀嘈嘈兮晨夜鸣。落叶飘兮枯枝竦。百草零落兮覆畦垄。时光逝兮年易尽。感彼岁暮兮怅自悯。廓羁旅兮滞野都。愿御北风兮忽归徂。惟金石兮幽且清。林郁茂兮芳卉盈。玄泉流兮萦丘阜。阁馆萧寥兮荫丛柳。吹长笛兮弹五弦。高歌凌云兮乐馀年。舒篇卷兮与圣谈。释冕投绂兮希鼓聃。超逍遥兮绝尘埃。福亦不至兮祸不来。"
  },
  {
    "id": "weijin#168",
    "title": "答枣腆诗",
    "author": "石崇",
    "content": "言念将别，睹物伤情。赠尔话言，要在遗名。惟此遗名，可以全生。"
  },
  {
    "id": "weijin#169",
    "title": "答曹嘉诗",
    "author": "石崇",
    "content": "昔常接羽仪，俱游青云中。敦道训胄子，儒化涣以融。同声无异响，故使恩爱隆。岂惟敦初好，款分在令终。孔不陋九夷，老氏适西戎。逍遥沧海隅，可以保王躬。世事非所务，周公不足梦。玄寂令神王，是以守至冲。"
  },
  {
    "id": "weijin#170",
    "title": "楚妃叹",
    "author": "石崇",
    "content": "荡荡大楚，跨土万里。北据方城，南接交趾。西抚巴汉，东被海涘。五侯九伯，是疆是理。矫矫庄王，渊渟岳峙。冕旒垂精，充纩塞耳。韬光戢曜，潜默恭己。内委樊姬，外任孙子。猗猗樊姬，体道履信。既绌虞丘，九女是进。杜绝邪佞，广启令胤。割欢抑宠，居之不吝。不吝实难，可谓知几。化自近始，著于闺闱。光佐霸业，迈德扬威。群后列辟，式瞻洪规。譬彼江海，百川咸归。万邦作歌，身没名飞。"
  },
  {
    "id": "weijin#171",
    "title": "赠枣腆诗",
    "author": "石崇",
    "content": "久官无成绩，栖迟于徐方。寂寂守空城，悠悠思故乡。恂恂二三贤，身远屈龙光。携手沂泗间，遂登舞雩堂。文藻譬春华，谈话犹兰芳。消忧以觞醴，娱耳以名娼。博弈逞妙思，弓矢威边疆。"
  },
  {
    "id": "weijin#172",
    "title": "赠欧阳建诗",
    "author": "石崇",
    "content": "文藻譬春华，飘飖若鸿飞。"
  },
  {
    "id": "weijin#173",
    "title": "公燕诗",
    "author": "刘桢",
    "content": "永日行游戏，欢乐犹未央。遗思在玄夜，相与复翱翔。辇车飞素盖，从者盈路傍。月出照园中，珍木郁苍苍。清川过石渠，流波为鱼防。芙蓉散其华，菡萏溢金塘。灵鸟宿水裔，仁兽游飞梁。华馆寄流波，豁达来风凉。生平未始闻，歌之安能详。投翰长叹息，绮丽不可忘。"
  },
  {
    "id": "weijin#174",
    "title": "斗鸡诗",
    "author": "刘桢",
    "content": "丹鸡被华采，双距如锋芒。愿一扬炎威，会战此中唐。利爪探玉除，瞋目含火光。长翘惊风起，劲翮正敷张。轻举奋勾喙，电击复还翔。"
  },
  {
    "id": "weijin#175",
    "title": "杂诗",
    "author": "刘桢",
    "content": "职事相填委，文墨纷消散。驰翰未暇食，日昃不知晏。沈迷簿领间，回回自昏乱。释此出西域，登高且游观。方塘含白水，中有凫与雁。安得肃肃羽，从尔浮波澜。"
  },
  {
    "id": "weijin#176",
    "title": "诗",
    "author": "刘桢",
    "content": "天地无期竟，民生甚局促。为称百年寿，谁能应此录。低昂倏忽去，炯若风中烛。"
  },
  {
    "id": "weijin#177",
    "title": "诗",
    "author": "刘桢",
    "content": "青青女萝草，上依高松枝。幸蒙庇养恩，分惠不可赀。风雨虽急疾，根株不倾移。"
  },
  {
    "id": "weijin#178",
    "title": "诗",
    "author": "刘桢",
    "content": "皦月垂素光，玄云为仿佛。"
  },
  {
    "id": "weijin#179",
    "title": "诗",
    "author": "刘桢",
    "content": "翩翩野青雀，栖窜茨棘蕃。朝食平田粒，夕饮曲池泉。猥出蓬莱中，乃至丹丘边。"
  },
  {
    "id": "weijin#180",
    "title": "诗",
    "author": "刘桢",
    "content": "昔君错畦畤，东土有素木。条柯不盈寻，一尺再三曲。隐生寘翳林，倥偬自迫速。得托芳兰苑，列植高山足。"
  },
  {
    "id": "weijin#181",
    "title": "诗",
    "author": "刘桢",
    "content": "朝发白马，暮宿韩陵。"
  },
  {
    "id": "weijin#182",
    "title": "诗",
    "author": "刘桢",
    "content": "玄云起高岳，终朝弥八方。"
  },
  {
    "id": "weijin#183",
    "title": "诗",
    "author": "刘桢",
    "content": "旦发邺城东，莫次溟水旁。三军如邓林，武士攻萧庄。"
  },
  {
    "id": "weijin#184",
    "title": "诗",
    "author": "刘桢",
    "content": "和风从东来，玄云起西山。夜中发此气，明旦飞甘泉。"
  },
  {
    "id": "weijin#185",
    "title": "诗",
    "author": "刘桢",
    "content": "初春含寒气，阳气匿其晖。灰风从天起，砂石纵横飞。"
  },
  {
    "id": "weijin#186",
    "title": "诗",
    "author": "刘桢",
    "content": "散礼风雨起。"
  },
  {
    "id": "weijin#187",
    "title": "诗",
    "author": "刘桢",
    "content": "大厦云构。"
  },
  {
    "id": "weijin#188",
    "title": "诗",
    "author": "刘桢",
    "content": "揽衣出巷去，素盖保翩翩。"
  },
  {
    "id": "weijin#189",
    "title": "射鸢诗",
    "author": "刘桢",
    "content": "鸣鸢弄双翼，飘飘薄青云。我后横怒起，意气凌神仙。发机如惊焱，三发两鸢连。流血洒墙屋，飞毛从风旋。庶士同声赞，君射一何妍。"
  },
  {
    "id": "weijin#190",
    "title": "赠五官中郎将诗四首 其一",
    "author": "刘桢",
    "content": "昔我从元后，整驾至南乡。过彼丰沛郡，与君共翱翔。四节相推斥，季冬风且凉。众宾会广坐，明镫熺炎光。清歌制妙声，万舞在中堂。金罍含甘醴，羽觞行无方。长夜忘归来，聊且为太康。四牡向路驰，欢悦诚未央。"
  },
  {
    "id": "weijin#191",
    "title": "赠五官中郎将诗四首 其二",
    "author": "刘桢",
    "content": "余婴沉痼疾，窜身清漳滨。自夏涉玄冬，弥旷十馀旬。常恐游岱宗，不复见故人。所亲一何笃，步趾慰我身。清谈同日夕，情盻叙忧勤。便复为别辞，游车归西邻。素叶随风起，广路扬埃尘。逝者如流水，哀此遂离分。追问何时会，要我以阳春。望慕结不解，贻尔新诗文。勉哉修令德，北面自宠珍。"
  },
  {
    "id": "weijin#192",
    "title": "赠五官中郎将诗四首 其三",
    "author": "刘桢",
    "content": "秋日多悲怀，感慨以长叹。终夜不遑寐，叙意于濡翰。明灯曜闰中，清风凄已寒。白露涂前庭，应门重其关。四节相推斥，岁月忽已殚。壮士远出征，戎事将独难。涕泣洒衣裳，能不怀所欢。"
  },
  {
    "id": "weijin#193",
    "title": "赠五官中郎将诗四首 其四",
    "author": "刘桢",
    "content": "凉风吹沙砾，霜气何皑皑。明月照缇幕，华灯散炎辉。赋诗连篇章，极夜不知归。君侯多壮思，文雅纵横飞。小臣信顽卤，黾勉安能追。"
  },
  {
    "id": "weijin#194",
    "title": "赠送从弟诗三首 其一",
    "author": "刘桢",
    "content": "泛泛东流水，磷磷水中石。苹藻生其涯，华叶纷扰溺。采之荐宗庙，可以羞嘉客。岂无园中葵，懿此出深泽。"
  },
  {
    "id": "weijin#195",
    "title": "赠送从弟诗三首 其二",
    "author": "刘桢",
    "content": "亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。"
  },
  {
    "id": "weijin#196",
    "title": "赠送从弟诗三首 其三",
    "author": "刘桢",
    "content": "凤皇集南岳，徘徊孤竹根。于心有不厌，奋翅凌紫氛。岂不常勤苦，羞与黄雀群。何时当来仪，将须圣明君。"
  },
  {
    "id": "weijin#197",
    "title": "赠徐干诗",
    "author": "刘桢",
    "content": "谁谓相去远，隔此西掖垣。拘限清切禁，中情无由宣。思子沉心曲，长叹不能言。起坐失次第，一日三四迁。步出北寺门，遥望西苑园。细柳夹道生，方塘含清源。轻叶随风转，飞鸟何翻翻。乖人易感动，涕下与衿连。仰视白日光，皦皦高且悬。兼烛八纮内，物类无颇偏。我独抱深感，不得与比焉。"
  },
  {
    "id": "weijin#198",
    "title": "赠徐干诗",
    "author": "刘桢",
    "content": "猥蒙惠咳吐，贶以雅颂声。高义厉青云，灼灼有表经。"
  },
  {
    "id": "weijin#199",
    "title": "扶风歌",
    "author": "刘琨",
    "content": "朝发广莫门。暮宿丹水山。左手弯繁弱。右手挥龙渊。顾瞻望宫阙。俯仰御飞轩。据鞍长叹息。泪下如流泉。系马长松下。废鞍高岳头。烈烈悲风起。泠泠涧水流。挥手长水流。挥手长相谢。哽咽不能言。浮云为我结。归鸟为我旋。去家日已远。安知存与亡。慷慨穷林中。抱膝独摧藏。麋鹿游我前。猿猴戏我侧。资粮既乏尽。薇蕨安可食。揽辔命徒侣。吟啸绝岩中。君子道微矣。夫子故有穷。惟昔李骞期。寄在匈奴庭。忠信反获罪。汉武不见明。我欲竟此曲。此曲悲且长。弃置勿重陈。重陈令心伤。"
  },
  {
    "id": "weijin#200",
    "title": "扶风歌",
    "author": "刘琨",
    "content": "南山石嵬嵬，松柏何离离。上枝拂青云，中心十数围。洛阳发中梁，松树窃自悲。斧锯截是松，松树东西摧。特作四轮车，载至洛阳宫。观者莫不欢，问是何山材。谁能刻镂此，公输与鲁班。被之用丹漆，薰用苏合香。本自南山松，今为宫殿梁。"
  },
  {
    "id": "weijin#201",
    "title": "胡姬年十五",
    "author": "刘琨",
    "content": "虹梁照晓日，渌水泛香莲。如何十五少，含笑酒垆前。花将面自许，人共影相怜。回头堪百万，价重为时年。"
  },
  {
    "id": "weijin#202",
    "title": "重赠卢谌诗",
    "author": "刘琨",
    "content": "握中有玄璧，本自荆山璆。惟彼太公望，昔在渭滨叟。邓生何感激，千里来相求。白登幸曲逆，鸿门赖留侯。重耳任五贤，小白相射钩。苟能隆二伯，安问党与仇。中夜抚枕叹，想与数子游。吾衰久矣夫，何其不梦周。谁云圣达节，知命故不忧。宣尼悲获麟，西狩涕孔丘。功业未及建，夕阳忽西流。时哉不我与，去乎若云浮。朱实陨劲风，繁英落素秋。狭路倾华盖，骇驷摧双辀。何意百炼刚，化为绕指柔。"
  },
  {
    "id": "weijin#203",
    "title": "答卢谌诗",
    "author": "刘琨",
    "content": "厄运初遘，阳爻在六。乾象栋倾，坤仪舟覆。横厉纠纷，群妖竞逐。火燎神州，洪流华域。彼黍离离，彼稷育育。哀我皇晋，痛心在目。天地无心，万物同涂。祸淫莫验，福善则虚。逆有全邑，义无完都。英蕊夏落，毒卉冬敷。如彼龟玉，韫椟毁诸。刍狗之谈，其最得乎。咨余软弱，弗克负荷。愆衅仍彰，荣宠屡加。威之不建，祸延凶播。忠陨于国，孝愆于家。斯罪之积，如彼山河。斯衅之深，终莫能磨。郁穆旧姻，嬿婉新婚。不虑其败，唯义是敦。裹粮携弱，匍匐星奔。未辍尔驾，已隳我门。二族偕覆，三孽并根。长惭旧孤，永负冤魂。亭亭孤干，独生无伴。绿叶繁缛，柔条修罕。朝采尔实，夕捋尔竿。竿翠丰寻，逸珠盈椀。实消我忧，忧急用缓。逝将去矣，庭虚情满。虚满伊何，兰桂移植。茂彼春林，瘁此秋棘。有鸟翻飞，不遑休息。匪桐不栖，匪竹不食。永戢东羽，翰抚西翼。我之敬之，废欢辍职。音以赏奏，味以殊珍。文以明言，言以畅神。之子之往，四美不臻。澄醪覆觞，丝竹生尘。素卷莫启，幄无谈宾。既孤我德，又阙我邻。光光叚生，出幽迁乔。资忠履信，武烈文昭。旌弓骍骍，舆马翘翘。乃奋长縻，是辔是镳。何以赠之，竭心公朝。何以叙怀，引领长谣。"
  },
  {
    "id": "weijin#204",
    "title": "之冯翊祖道诗",
    "author": "孙楚",
    "content": "举翮抚三秦，抗我千里目。念当隔山河，执觞怀惨毒。"
  },
  {
    "id": "weijin#205",
    "title": "太仆座上诗",
    "author": "孙楚",
    "content": "朝钦厥庸，出尹京畿。回受太仆，四牡騑騑。绿耳盈箱，翠华葳蕤。勋齐庭实，增国之晖。"
  },
  {
    "id": "weijin#206",
    "title": "出歌",
    "author": "孙楚",
    "content": "茱萸出芳树颠。鲤鱼出洛水泉。白盐出河东。美豉出鲁渊。姜桂茶荈出巴蜀。椒橘木兰出高山。蓼苏出沟渠。精稗出中田。"
  },
  {
    "id": "weijin#207",
    "title": "会王侍中座上诗",
    "author": "孙楚",
    "content": "显允君子，时惟英邵。玄貂左移，华蝉增曜。"
  },
  {
    "id": "weijin#208",
    "title": "征西官属送于陟阳候作诗",
    "author": "孙楚",
    "content": "晨风飘歧路，零雨被秋草。倾城远追送，饯我千里道。三命皆有极，咄嗟安可保。莫大于殇子，彭聃犹为夭。吉凶如纠纆，忧喜相纷绕。天地为我垆，万物一何小。达人垂大观，诫此苦不早。乖离即长衢，惆怅盈怀抱。孰能察其心，鉴之以苍昊。齐契在今朝，守之与偕老。"
  },
  {
    "id": "weijin#209",
    "title": "祖道诗",
    "author": "孙楚",
    "content": "仰天惟龙，御地以骥。利有攸往，不期而至。"
  },
  {
    "id": "weijin#210",
    "title": "除妇服诗",
    "author": "孙楚",
    "content": "时迈不停，日月电流。神爽登遐，忽已一周。礼制有叙，告除灵丘。临祠感痛，中心若抽。"
  },
  {
    "id": "weijin#211",
    "title": "答弘农故吏民诗",
    "author": "孙楚",
    "content": "昔我先侯，迈德垂化。康哉之咏，实由良佐。惟余忝辱，弗克负荷。每历贵邦，仰瞻泰华。追慕先轨，感想哀嗟。诜诜臣故，爰及群士。皓首老成，率彼邑里。阐崇高义，长幼以齿。"
  },
  {
    "id": "weijin#212",
    "title": "七哀诗",
    "author": "阮瑀",
    "content": "丁年难再遇，富贵不重来。良时忽一过，身体为土灰。冥冥九泉室，漫漫长夜台。身尽气力索，精魂靡所能。嘉肴设不御，旨酒盈觞杯。出圹望故乡，但见蒿与莱。"
  },
  {
    "id": "weijin#213",
    "title": "公燕诗",
    "author": "阮瑀",
    "content": "阳春和气动，贤主以崇仁。布惠绥人物，降爱常所亲。上堂相娱乐，中外奉时珍。五味风雨集，杯酌若浮云。"
  },
  {
    "id": "weijin#214",
    "title": "咏史诗二首 其二",
    "author": "阮瑀",
    "content": "燕丹善勇士，荆轲为上宾。图尽擢匕首，长驱西入秦。素车驾白马，相送易水津。渐离击筑歌，悲声感路人。举坐同咨嗟，叹气若青云。"
  },
  {
    "id": "weijin#215",
    "title": "咏史诗二首 其一",
    "author": "阮瑀",
    "content": "误哉秦穆公，身没从三良。忠臣不违命，随躯就死亡。低头窥圹户，仰视日月光。谁谓此可处，恩义不可忘。路人为流涕，黄鸟鸣高桑。"
  },
  {
    "id": "weijin#216",
    "title": "诗",
    "author": "阮瑀",
    "content": "白发随栉堕，未寒思厚衣。四支易懈惓，行步益疏迟。常恐时岁尽，魂魄忽高飞。自知百年后，堂上生旅葵。"
  },
  {
    "id": "weijin#217",
    "title": "诗",
    "author": "阮瑀",
    "content": "四皓隐南岳，老莱窜河滨。颜回乐陋巷，许由安贱贫。伯夷饿首阳，天下归其仁。何患处贫苦，但当守明真。"
  },
  {
    "id": "weijin#218",
    "title": "诗",
    "author": "阮瑀",
    "content": "我行自凛秋，季冬乃来归。置酒高堂上，友朋集光辉。念当复离别，涉路险且夷。思虑益惆怅，泪下沾裳衣。"
  },
  {
    "id": "weijin#219",
    "title": "诗",
    "author": "阮瑀",
    "content": "临川多悲风，秋日苦清凉。客子易为戚，感此用哀伤。揽衣起踯躅，上观心与房。三星守故次，明月未收光。鸡鸣当何时，朝晨尚未央。还坐长叹息，忧忧安可忘。"
  },
  {
    "id": "weijin#220",
    "title": "诗",
    "author": "阮瑀",
    "content": "苦雨滋玄冬，引日弥且长。丹墀自歼殪，深树犹沾裳。客行易感悴，我心摧已伤。登台望江沔，阳侯沛洋洋。"
  },
  {
    "id": "weijin#221",
    "title": "驾出北郭门行",
    "author": "阮瑀",
    "content": "驾出北郭门，马樊不肯驰。下车步踟蹰，仰折枯杨枝。顾闻丘林中，噭噭有悲啼。借问啼者出，何为乃如斯。亲母舍我殁，后母憎孤儿。饥寒无衣食，举动鞭捶施。骨消肌肉尽，体若枯树皮。藏我空室中，父还不能知。上冢察故处，存亡永别离。亲母何可见，泪下声正嘶。弃我于此间，穷厄岂有赀。传告后代人，以此为明规。"
  },
  {
    "id": "weijin#222",
    "title": "琴歌",
    "author": "阮瑀",
    "content": "奕奕天门开，大魏应期运。青盖巡九州，在东西人怨。士为知己死，女为悦者玩。恩义苟敷畅，他人焉能乱。"
  },
  {
    "id": "weijin#223",
    "title": "咏怀 其八",
    "author": "阮籍",
    "content": "昔闻东陵瓜，近在青门外。连畛距阡陌，子母相钩带。五色曜朝日，嘉宾四面会。膏火自煎熬，多财为患害。布衣可终身，宠禄岂足赖。"
  },
  {
    "id": "weijin#224",
    "title": "咏怀 其四十六",
    "author": "阮籍",
    "content": "独坐空堂上，谁可与欢者！出门临永路，不见行车马。登高望九州，悠悠分旷野。孤鸟西北飞，离兽东南下。日暮思亲友，晤言用自写。"
  },
  {
    "id": "weijin#225",
    "title": "咏怀 其四十八",
    "author": "阮籍",
    "content": "炎光延万里，洪川荡湍濑。弯弓挂扶桑，长剑倚天外。泰山成砥砺，黄河为裳带。视彼庄周子，荣枯何足赖。捐身弃中野，乌鸢作患害。岂若雄杰士，功名从此大。"
  },
  {
    "id": "weijin#226",
    "title": "咏怀 其五十五",
    "author": "阮籍",
    "content": "洪生资制度，被服正有常。尊卑设次序，事物齐纪纲。容饰整颜色，磬折执圭璋。堂上置玄酒，室中盛稻粱。外厉贞素谈，户内灭芬芳。放口从衷出，复说道义方。委曲周旋仪，姿态愁我肠。"
  },
  {
    "id": "weijin#227",
    "title": "咏怀 其十三",
    "author": "阮籍",
    "content": "湛湛长江水，上有枫树林。皋兰被径路，青骊逝骎骎。远望令人悲，春气感我心。三楚多秀士，朝云进荒淫。朱华振芬芳，高蔡相追寻。一为黄雀哀，涕下谁能禁？"
  },
  {
    "id": "weijin#228",
    "title": "咏怀 其四十二",
    "author": "阮籍",
    "content": "危冠切浮云，长剑出天外。细故何足虑，高度跨一世。非子为我御，逍遥游荒裔。顾谢西王母，吾将从此逝。岂与蓬户士，弹琴诵言誓。"
  },
  {
    "id": "weijin#229",
    "title": "咏怀 其十",
    "author": "阮籍",
    "content": "灼灼西隤日，馀光照我衣。回风吹四壁，寒鸟相因依。周周尚衔羽，蛩蛩亦念饥。如何当路子，磬折忘所归！岂为夸誉名，憔悴使心悲。宁与燕雀翔，不随黄鹄飞。黄鹄游四海，中路将安归？"
  },
  {
    "id": "weijin#230",
    "title": "咏怀 其七",
    "author": "阮籍",
    "content": "平生少年时，轻薄好弦歌。西游咸阳中，赵李相经过。娱乐未终极，白日忽蹉跎。驱马复来归，反顾望三河。黄金百镒尽，资用常苦多。北临太行道，失路将如何！"
  },
  {
    "id": "weijin#231",
    "title": "咏怀 其六十二",
    "author": "阮籍",
    "content": "朝阳不再盛，白日忽西幽。去此若俯仰，如何似九秋。人生若尘露，天道邈悠悠。齐景升丘山，涕泗纷交流。孔圣临长川，惜逝忽若浮。去者余不及，来者吾不留。愿登太华山，上与松子游。渔父知世患，乘流泛轻舟。"
  },
  {
    "id": "weijin#232",
    "title": "咏怀 其十九",
    "author": "阮籍",
    "content": "昔年十四五，志尚好书诗。被褐怀珠玉，颜闵相与期。开轩临四野，登高望所思。丘墓蔽山冈，万代同一时。千秋万岁后，荣名安所之！乃悟羡门子，噭噭今自嗤。"
  },
  {
    "id": "weijin#233",
    "title": "咏怀 其四",
    "author": "阮籍",
    "content": "二妃游江滨，逍遥从风翔。交甫解环佩，婉娈有芬芳。猗靡情欢爱，千载不相忘。倾城迷下蔡，容好结中肠。感激生忧思，萱草树兰房。膏沐为谁施，其雨怨朝阳。如何金石交，一旦更离伤。"
  },
  {
    "id": "weijin#234",
    "title": "咏怀 其六十",
    "author": "阮籍",
    "content": "驾言发魏都，南向望吹台。箫管有遗音，梁王安在哉！战士食糟糠，贤者处蒿莱。歌舞曲未终，秦兵已复来。夹林非吾有，朱宫生尘埃。军败华阳下，身竟为土灰！"
  },
  {
    "id": "weijin#235",
    "title": "咏怀 其五",
    "author": "阮籍",
    "content": "嘉树下成蹊，东园桃与李。秋风吹飞藿，零落从此始。繁华有憔悴，堂上生荆杞。驱马舍之去，去上西山趾；一身不自保，何况恋妻子！凝霜被野草，岁暮亦云已。"
  },
  {
    "id": "weijin#236",
    "title": "咏怀 其一",
    "author": "阮籍",
    "content": "夜中不能寐，起坐弹鸣琴。薄帷鉴明月，清风吹我襟。孤鸿号外野，翔鸟鸣北林。徘徊将何见，忧思独伤心。"
  },
  {
    "id": "weijin#237",
    "title": "公燕诗",
    "author": "应玚",
    "content": "巍巍主人德，佳会被四方。开馆延群士，置酒于斯堂。辨论释郁结，援笔兴文章。穆穆众君子，好合同欢康。促坐褰重帷，传满腾羽觞。"
  },
  {
    "id": "weijin#238",
    "title": "斗鸡诗",
    "author": "应玚",
    "content": "戚戚怀不乐，无以释劳勤。兄弟游戏场，命驾迎众宾。二部分曹伍，群鸡焕以陈。双距解长绁，飞踊超敌伦。芥羽张金距，连战何缤纷。从朝至日夕，胜负尚未分。专场驱众敌，刚捷逸等群。四坐同休赞，宾主怀悦欣。博弈非不乐，此戏世所珍。"
  },
  {
    "id": "weijin#239",
    "title": "别诗二首 其一",
    "author": "应玚",
    "content": "朝云浮四海，日暮归故山。行役怀旧土，悲思不能言。悠悠涉千里，未知何时旋。"
  },
  {
    "id": "weijin#240",
    "title": "别诗二首 其二",
    "author": "应玚",
    "content": "浩浩长河水，九折东北流。晨夜赴沧海，海流亦何抽。远适万里道，归来未有由。临河累太息，五内怀伤忧。"
  },
  {
    "id": "weijin#241",
    "title": "报赵淑丽诗",
    "author": "应玚",
    "content": "朝云不归，夕结成阴。离群犹宿，永思长吟。有鸟孤栖，哀鸣北林。嗟我怀矣，感物伤心。"
  },
  {
    "id": "weijin#242",
    "title": "侍五官中郎将建章台集诗",
    "author": "应玚",
    "content": "朝雁鸣云中，音响一何哀。问子游何乡，戢翼正徘徊。言我塞门来，将就衡阳栖。往春翔北土，今冬客南淮。远行蒙霜雪，毛羽日摧颓。常恐伤肌骨，身陨沉黄泥。简珠堕沙石，何能中自谐。欲因云雨会，濯羽陵高梯。良遇不可值，伸眉路何阶。公子敬爱客，乐饮不知疲。和颜既以畅，乃肯顾细微。赠诗见存慰，小子非所宜。为且极欢情，不醉其无归。凡百敬尔位，以副饥渴怀。"
  },
  {
    "id": "weijin#243",
    "title": "杂诗",
    "author": "应璩",
    "content": "秋日苦促短，遥夜邈绵绵。贫士感此时，慷慨不能眠。"
  },
  {
    "id": "weijin#244",
    "title": "杂诗",
    "author": "应璩",
    "content": "贫子语穷儿，无钱可把撮。耕自不得粟，采彼北山葛。箪瓢恒日在，无用相呵喝。"
  },
  {
    "id": "weijin#245",
    "title": "百一诗 其一",
    "author": "应璩",
    "content": "下流不可处，君子慎厥初。名高不宿著，易用受侵诬。前者隳官去，有人适我闾。田家无所有，酌醴焚枯鱼。问我何功德，三入承明庐。所占于此土，是谓仁智居。文章不经国，筐箧无尺书。用等称才学，往往见叹誉。避席跪自陈，贱子实空虚。宋人遇周客，惭愧靡所如。"
  },
  {
    "id": "weijin#246",
    "title": "百一诗 其二",
    "author": "应璩",
    "content": "年命在桑榆，东岳与我期。长短有常会，迟速不得辞。斗酒当为乐，无为待来兹。室广致凝阴，台高来积阳。奈何季世人，侈靡在宫墙。饰巧无穷极，土木被朱光。征求倾四海，雅意犹未康。"
  },
  {
    "id": "weijin#247",
    "title": "百一诗 其三",
    "author": "应璩",
    "content": "子弟可不慎，慎在选师友。师友必良德，中才可进诱。"
  },
  {
    "id": "weijin#248",
    "title": "百一诗 其四",
    "author": "应璩",
    "content": "细微可不慎，堤溃自蚁穴。腠理早从事，安复劳针石。哲人睹未形，愚夫暗明白。曲突不见宾，燋烂为上客。思愿献良规，江海倘不逆。狂言虽寡善，犹有如鸡跖。鸡跖食不已，齐王为肥泽。"
  },
  {
    "id": "weijin#249",
    "title": "百一诗 其五",
    "author": "应璩",
    "content": "散骑常师友，朝夕进规献。侍中主喉舌，万机无不乱。尚书统庶事，官人乘法宪。彤管珥纳言，貂珰表武弁。出入承明庐，车服一何焕。三寺齐荣秩，百僚所瞻愿。"
  },
  {
    "id": "weijin#250",
    "title": "百一诗 其六",
    "author": "应璩",
    "content": "少壮面目泽，长大色丑粗。丑粗人所恶，拔白自洗苏。平生发完全，变化似浮屠。醉酒巾帻落，秃顶赤如壶。"
  },
  {
    "id": "weijin#251",
    "title": "百一诗 其七",
    "author": "应璩",
    "content": "古有行道人。陌上见三叟。年各百馀岁。相与锄禾莠。住车问三叟。何以得此寿。上叟前致辞。室内妪貌丑。中叟前置辞，量腹节所受。下叟前致辞。夜卧不覆首。要哉三叟言。所以能长久。"
  },
  {
    "id": "weijin#252",
    "title": "百一诗 其八",
    "author": "应璩",
    "content": "汉末桓帝时，郎有马子侯。自谓识音律，请客鸣笙竽。为作陌上桑，反言凤将雏。左右伪称善，亦复自摇头。"
  },
  {
    "id": "weijin#253",
    "title": "百一诗 其九",
    "author": "应璩",
    "content": "百郡立中正，九州置都士。州闾与郡县，希疏如马齿。生不相识面，何缘别义理。十室称忠信，观过必党里。"
  },
  {
    "id": "weijin#254",
    "title": "百一诗 其十",
    "author": "应璩",
    "content": "十室称忠信，观过必党里。"
  },
  {
    "id": "weijin#256",
    "title": "百一诗 其十一",
    "author": "应璩",
    "content": "野田何纷纷，城郭何落落。埋葬嫁娶家，皆是商旅客。丧侧食不饱，酒肉纷狼籍。"
  },
  {
    "id": "weijin#257",
    "title": "百一诗 其十二",
    "author": "应璩",
    "content": "大魏承衰弊，复欲密其罗。蚍蜉犹见得，何云鳅与虾。狴犴既已备，炊复置黄沙。"
  },
  {
    "id": "weijin#258",
    "title": "百一诗 其十三",
    "author": "应璩",
    "content": "人才不能备，各有偏短长。稽可小人中，便辟必知芒。"
  },
  {
    "id": "weijin#259",
    "title": "百一诗 其十四",
    "author": "应璩",
    "content": "茫茫九州内，莫作帝者民。民有忠信行，莫非帝者臣。"
  },
  {
    "id": "weijin#260",
    "title": "百一诗 其十五",
    "author": "应璩",
    "content": "太官有馀厨，大小无不卖。岂徒脯与糗，醯醢及盐豉。"
  },
  {
    "id": "weijin#261",
    "title": "百一诗 其十六",
    "author": "应璩",
    "content": "洛水禁罾罟，鱼鳖不为殖。空令自相啖，吏民不得食。"
  },
  {
    "id": "weijin#262",
    "title": "百一诗 其十七",
    "author": "应璩",
    "content": "丰隆赐美味，受嚼方呥呥。鹿鸣吐野华，独食有何甘。"
  },
  {
    "id": "weijin#263",
    "title": "百一诗 其十八",
    "author": "应璩",
    "content": "苟欲娱耳目，快心乐腹肠。我躬不悦欢，安能虑死亡。"
  },
  {
    "id": "weijin#264",
    "title": "百一诗 其十九",
    "author": "应璩",
    "content": "槥车在道路，征夫不得休。"
  },
  {
    "id": "weijin#265",
    "title": "百一诗 其二十",
    "author": "应璩",
    "content": "有酒流如川，有肉积如岑。"
  },
  {
    "id": "weijin#266",
    "title": "百一诗 其二十一",
    "author": "应璩",
    "content": "革带绳为续，履舄穿无底。"
  },
  {
    "id": "weijin#267",
    "title": "百一诗 其二十二",
    "author": "应璩",
    "content": "山风寒折骨，目面尽生疮。"
  },
  {
    "id": "weijin#268",
    "title": "百一诗 其二十三",
    "author": "应璩",
    "content": "沟渎皆决溢。"
  },
  {
    "id": "weijin#269",
    "title": "诗",
    "author": "应璩",
    "content": "治化贵简易，法令不欲多。"
  },
  {
    "id": "weijin#270",
    "title": "诗",
    "author": "应璩",
    "content": "丈夫要雄戟，更来宿紫庭。今者宅四海，谁复有不并。"
  },
  {
    "id": "weijin#271",
    "title": "诗",
    "author": "应璩",
    "content": "放戈释甲胄，乘轩入紫微。从容侍帷幄，光辅日月辉。"
  },
  {
    "id": "weijin#272",
    "title": "诗",
    "author": "应璩",
    "content": "京师何缤纷，车马相奔起。借问乃尔为，将欲要其仕。孝廉经述通，谁能应此举。"
  },
  {
    "id": "weijin#273",
    "title": "诗",
    "author": "应璩",
    "content": "酌彼春酒。上得供养亲老。下得温饱妻子。"
  },
  {
    "id": "weijin#274",
    "title": "诗",
    "author": "应璩",
    "content": "不误牵朱丝，三署来相寻。"
  },
  {
    "id": "weijin#275",
    "title": "诗",
    "author": "应璩",
    "content": "城狐不可掘，社鼠不可熏。"
  },
  {
    "id": "weijin#276",
    "title": "诗",
    "author": "应璩",
    "content": "郡国贪慕将，驰骋习弓戟。虽妙未更事，难用应卒迫。"
  },
  {
    "id": "weijin#277",
    "title": "诗",
    "author": "应璩",
    "content": "司隶鹰扬吏，爪牙徒擢空。折翅跃毛距，宛鵛还入笼。世人指为武，谁复励严冬。"
  },
  {
    "id": "weijin#278",
    "title": "太康六年三月三日后园会诗",
    "author": "张华",
    "content": "暮春元日，阳气清明。祁祁甘雨，膏泽流盈。习习祥风，启滞导生。禽鸟翔逸，卉木滋荣。纤条被绿，翠华含英。于皇我后，钦若昊干。顺时省物，言观中园。燕及群辟，乃命乃延。合乐华池，祓濯清川。泛彼龙舟，溯游洪源。朱幕云覆，列坐文茵。羽觞波腾，品物备珍。管弦繁会，变用奏新。穆穆我皇，临下渥仁。训以慈惠，询纳广神。好乐无荒，化达无垠。咨予微臣，荷宠明时。忝恩于外，攸攸三期。犬马惟慕，天实为之。灵启其愿，遐愿在兹。于以表情，爰著斯诗。"
  },
  {
    "id": "weijin#279",
    "title": "轻薄篇",
    "author": "张华",
    "content": "末世多轻薄，骄代好浮华。志意既放逸，赀财亦丰奢。被服极纤丽，肴膳尽柔嘉。童仆馀粱肉，婢妾蹈绫罗。文轩树羽盖，乘马鸣玉珂。横簪刻玳瑁，长鞭错象牙。足下金鑮履，手中双莫耶。宾从焕络绎，侍御何芬葩。朝与金张期，暮宿许史家。甲第面长街，朱门赫嵯峨。苍梧竹叶清，宜城九酝醝。浮醪随觞转，素蚁自跳波。美女兴齐赵，妍唱出西巴。一顾倾城国，千金宁足多。北里献奇舞，大陵奏名歌。新声逾激楚，妙妓绝阳阿。玄鹤降浮云，鲟鱼跃中河。墨翟且停车，展季犹咨嗟。淳于前行酒，雍门坐相和。孟公结重关，宾客不得蹉。三雅来何迟，耳热眼中花。盘案互交错，坐席咸喧哗。簪珥咸堕落，冠冕皆倾邪。酣饮终日夜，明灯继朝霞。绝缨尚不尤，安能复顾他。留连弥信宿，此欢难可过。人生若浮寄，年时忽蹉跎。促促朝露期，荣乐遽几何。念此肠中悲，涕下自滂沱。但畏执法吏，礼防且切磋。"
  },
  {
    "id": "weijin#280",
    "title": "情诗五首 其五",
    "author": "张华",
    "content": "游目四野外，逍遥独延伫。兰蕙缘清渠，繁华荫绿渚。佳人不在兹，取此欲谁与。巢居知风寒，穴处识阴雨。不曾远别离，安知慕俦侣。"
  },
  {
    "id": "weijin#281",
    "title": "杂诗十首 其四",
    "author": "张协",
    "content": "朝霞迎白日，丹气临旸谷。翳翳结繁云，森森散雨足。轻风摧劲草，凝霜竦高木。密叶日夜疏，丛林森如束。畴昔叹时迟，晚节悲年促。岁暮怀百忧，将从季主卜。"
  },
  {
    "id": "weijin#282",
    "title": "杂诗十首 其一",
    "author": "张协",
    "content": "秋夜凉风起，清气荡暄浊。蜻蛚吟阶下，飞蛾拂明烛。君子从远役，佳人守茕独。离居几何时，钻燧忽改木。房栊无行迹，庭草萋以绿。青苔依空墙，蜘蛛网四屋。感物多所怀，沈忧结心曲。"
  },
  {
    "id": "weijin#283",
    "title": "大安二年夏四月大将军出祖王羊二公于城南堂皇被命作此诗",
    "author": "陆云",
    "content": "时文唯晋，天祚有祥。圣宰作弼，受言既臧。有赫斯庸，勋格昊苍。景物台晖，栋隆玉堂。惟帝思庸，大兴光迪。圣敬远跻，神道玄邈。思媚三灵，诞膺天笃。嘉命既辱，王人言告。翼翼王人，言告惟慕。公舆驾言，乃眷斯顾。华旗飞藻，鸣鸾振路。騑騑驷牡，嘘天载步。我有高夏，如云斯荟。雕轩戾止，薄言嘉会。问谁在宴，惟俊惟乂。丰俎殷荐，献酬交泰。攸攸昊天，南正兴言。朱明有晔，万叶翠繁。昌云垂天，凯风熙颜。王臣在此，贻宴于欢。悬象西颓，虞渊纳景。嘉乐未晞，严驾已整。行矣征人，身乖路永。飞骖顾怀，华蝉引领。遗思北京，结辔台省。"
  },
  {
    "id": "weijin#284",
    "title": "大将军宴会被命作诗",
    "author": "陆云",
    "content": "皇皇帝祜，诞隆骏命。四祖正家，天禄保定。睿哲惟晋，世有明圣。如彼日月，万景攸正。巍巍明圣，道隆自天。则明分爽，观象洞玄。陵风叶极，绝辉照渊。肃雍往播，福禄来臻。在昔奸臣，称乱紫微。神风潜骇，有赫兹威。灵旗树旆，如电斯挥。致天子届，于河之沂。有命冉集，皇舆凯归。颓纲既振，品物咸秩。神道见素，遗华反质。辰晷重光，协风应律。函夏无尘，海外有谧。芒芒宇宙，天地交泰。王在华堂，式宴嘉会。玄晖峻朗，翠云崇蔼。冕弁振缨，藻服垂带。祁祁臣僚，有来雍雍。薄言载考，承颜下风。俯觌嘉客，仰瞻玉容。施己唯约，于礼斯丰。天锡难老，如岳之崇。"
  },
  {
    "id": "weijin#285",
    "title": "为顾彦先赠妇往返诗四首 其一",
    "author": "陆云",
    "content": "我在三川阳，子居五湖阴。山海一何旷，譬彼飞与沈。目想清惠姿，耳存淑媚音。独寐多远念，寤言抚空衿。彼美同怀子，非尔谁为心。"
  },
  {
    "id": "weijin#286",
    "title": "从事中郎张彦明为中护军奚世都为汲郡太守客将之官大将军崇贤之德既远而厚下之恩又隆非此离析有感圣皇既蒙引见又宴于后园感鹿鸣之宴乐咏鱼藻之凯歌而作是诗",
    "author": "陆云",
    "content": "思文有圣，睿哲配天。功济生黎，道合上玄。休命发挥，有集惟贤。哲彼寤宿，澄此在渊。济济我士，实播令闻。王曰钦哉，余嘉乃勋。徽音孔硕，惠尔风云。穆此芳烈，肇扬清芬。肃肃庶僚，祗服宠晖。肇被桃虫，假翼翻飞。出抚邦家，入翔紫微。有命既集，愿言永违。思乐华堂，云构崇基。公王有酒，薄言飨之。景曜徽芒，芳风咏时。宴尔宾傧，具乐于兹。亹亹我王，丰恩允臧。我客戾止，饮酒公堂。自彼下僚，聿来有光。悲矣永言，指途逝将。形违殿闼，景附华房。开国承家，勿用小人。今我圣宰，实蕃斯仁。凌渊龙跃，披林凤振。正直既好，嘉礼式陈。振我远德，归于时民。"
  },
  {
    "id": "weijin#287",
    "title": "太尉王公以九锡命大将军让公将还京邑祖饯赠此诗",
    "author": "陆云",
    "content": "烈文辟公，时惟哲王。阐纵绝期，平显幽光。内实慎徽，缉熙有臧。出纠方慝，间督不扬。高山峻极，天造芒芒。天子念功，大典光备。肃肃王命，宰臣莅事。穆矣渊让，遗功遂志。思我远猷，徽音孰嗣。后命既灵，王人反旆。兴言出祖，饮饯于迈。旌旐泱泱，轺轩蔼蔼。和风弭尘，清晖映盖。思乐中陵，言观其川。公王戾止，有车辚辚。伊谁云飨，我有嘉宾。羽觞举酬，酢尔征人。悠悠征人，四牡騑騑。发轸北京，振策紫微。昔乃云来，春林方辉。岁亦暮止，之子言归。道涂兴恋，伏载称徽。圣泽既渥，嘉会愔愔。庭旅钟鼓，堂有瑟琴。飞辔清晖，扶桑移荫。视景秪慕，挥袂沾襟。娈彼同栖，悲尔异林。我有旨酒，以歌以吟。"
  },
  {
    "id": "weijin#288",
    "title": "失题",
    "author": "陆云",
    "content": "悠悠县象，昭回太素。清浊迭兴，升降启度。遗和既爽，季春告暮。朱明来思，青阳受煦。日征月盈，天道变通。太初陶物，造化为功。四月惟夏，南征观方。凯风有集，飘遥南窗。思乐万物，观异知同。有渰萋萋，甘雨未播。黍稷方华，中田多稼。庭槐振藻，园桃阿那。薄言观物，在堂知化。蓬户惟情，玩物一室。明发有怀，念昔先哲。通梦幽人，彷佛遗烈。清晖在天，孰与永日。乃启遗籍，思予大观。幽居傲物，顾景怡颜。况惟解舞，衡门重关。思媚古人，有怀良盘。沈曦含辉，芳烈如兰。厥初生民，有物有类。自古有称，大宝以位。征徒式好，俊奔攸遂。启予有闻，诲尔达贵。达贵伊何，天爵无荣。浑沦大昧，混其浊清。毁方遁象，遗顽履贞。道实藏器，景以昭形。芒芒陋世，奚兢奚错。牧彼纷华，委之冲漠。漂志垂天，矫心冯阁。通好庄聃，仪刑有作。安得达人，顾予命薄。"
  },
  {
    "id": "weijin#289",
    "title": "失题",
    "author": "陆云",
    "content": "美哉良友，禀德坤灵。明照远鉴，幽微妍精。超迹皇英，质如瑶琼。赠我翰林，示我丹诚。道同契合，体异心并。自顷西徂，合于五楼。迟想欢嬿，观我良畴。亦既至止，愿言莫由。室迩入鬲，中情则忧。抱恨东游，神往形留。何以合志，寄之此诗。何以写思，记之斯辞。我心爱矣，歌以赠之。无秘尔音，不我是贻。"
  },
  {
    "id": "weijin#290",
    "title": "失题",
    "author": "陆云",
    "content": "有美一人，芳问芬葩。嗟我钦羡，梦想光华。亦既至止，上下欣嘉。德馥秋兰，容茂春罗。淑似令娣，惟予陋何。虽有良友，朽木难加。爱乐朋规，赠以斯歌。皆能载之，其美孔多。嗟痛薄祜，并罹哀苦。堂构既崩，过庭莫睹。我悴西邻，子沈东土。契阔艰辛，谁与晤语。身滞情往，神游影处。发梦宵寐，以慰延伫。"
  },
  {
    "id": "weijin#291",
    "title": "芙蓉诗 其一",
    "author": "陆云",
    "content": "盈盈荷上露，灼灼如明珠。"
  },
  {
    "id": "weijin#292",
    "title": "征西大将军京陵王公会射堂皇太子见命作此诗",
    "author": "陆云",
    "content": "芒芒太极，玄化烟煴。颓形成器，凌象垂文。大钧造物，庶类群分。先识经始，实综彝伦。惟岳隆周，生甫及申。天鉴在晋，祚之降神。邈矣遐风，茂德有邻。永言配命，唯晋之镇。厥镇伊何，实干心膂。文教内辅，武功外御。淮方未靖，帝曰攸序。公于出征，奄有南浦。南海既宾，爰戢干戈。桃林释驾，天马婆娑。象齿南金，来格皇家。绝音协徽，宇宙告和。玄纲峻极，天罔既纮。文武方升，允兹兼弘。峨峨高夏，有肃其凉。公侯戾止，騄骥龙骧。善问如林，在会锵锵。祝融御节，火正缉熙。凯风徘徊，万物欣时。秩秩初筵，薄言在兹。嘉福介祜，万寿无期。"
  },
  {
    "id": "weijin#293",
    "title": "诗",
    "author": "陆云",
    "content": "绿房含青实，金条悬白璆。俯仰随风倾，炜烨照清流。"
  },
  {
    "id": "weijin#294",
    "title": "诗",
    "author": "陆云",
    "content": "逍遥近南畔。长啸作悲叹。"
  },
  {
    "id": "weijin#295",
    "title": "答大将军祭酒顾令文寺",
    "author": "陆云",
    "content": "惟林有鸾，惟渊有螭。显允明德，实邦之基。先后陟恪，子配于兹。遵彼玉堂，受言遘之。中原有轨，世鲜克蹈。先民有怀，子探其妙。心犹水鉴，函景内照。名若振炎，摅光外耀。相彼水鉴，民胥攸临。矧曰明德，人谁弗钦。写我采颐，即尔澄心。义隆自古，好邈在今。大人有作，兴云自天。之子于升，亦跃于渊。景曳清霄，响发鸣弦。义问弘集，淑风载鲜。企予朔都，非子孰念。岂无弱翰，才不克赡。惠音聿来，琼华玉艳。无德不报，念辞惟忝。"
  },
  {
    "id": "weijin#296",
    "title": "答兄平原诗",
    "author": "陆云",
    "content": "悠悠涂可极，别促怨会长。衔思恋行迈，兴言在临觞。南津有绝济，北渚无河梁。神往同逝感，形留悲参商。衡轨若殊迹，牵牛非服箱。"
  },
  {
    "id": "weijin#297",
    "title": "答兄平原诗",
    "author": "陆云",
    "content": "伊我世族，太极降精。昔在上代，轩虞笃生。厥生伊何，流祚万龄。南岳有神，乃降厥灵。诞钟祖考，彻兹神明。运步玉衡，仰和太清。宾御四门，旁穆紫庭。紫庭既穆，威声爰振。厥振伊何，播化殊邻。清风攸被，率土归仁。彤弧所弯，万里无尘。功昭王府，帝庸厥勋。黄钺授征，锡命频繁。阚如虓虎，肃兹三军。光若辰跱，亮彼公门。仍世上司，芳流庆云。纯和所产，爰育仁昆。诞丰岐嶷，实昭令闻。令闻伊何，休音允臧。先公克构，乃崇斯堂。耀颖上京，发迹扶桑。戎车出征，时惟鹰扬。膺扬既昭，勋庸克迈。天子命我，镇弼于外。代作擀城，以表南裔。降灾匪蠲，景命颠沛。惟我贤昆，天姿秀生。含奇播越，明德惟馨。太阳散气，乃禀厥和。山川垂度，爰则厥遐。厥遐伊何，惟光惟大。惟大伊何，如岱如渭。恢此广渊，廓彼洪懿。弘道惇德，渊哉为器。统我先基，弱冠慷慨。将弘祖业，实崇奕世。咨予顽曚，蕞尔弱才。沈耀玄渚，挹庇云淇。陶化靡移，固陋于兹。瞻仰洪范，实忝先基。巍巍先基，重规累构。赫赫重光，遐风激鹜。昔我先公，爰造斯猷。今我六蔽，匪崇克扶。悠悠大道，载邈载遐。洋洋渊源，如海如河。昔我先公，斯纲斯纪。今我末嗣，乃倾乃圮。世业之颓，自予小子。仰愧灵丘，衔忧没齿。忧怀惟何，顾景惟尘。峨峨高踪，眇眇贸辰。明德继体，莫非哲人。今我顽鄙，规范靡遵。仍世载德，荒之予身。莫峻匪岳，有俊斯登。莫高匪云，有翼斯凌。矧我成基，匪克阶升。玄黄长坂，载寐载兴。岂敢惮行，哀此负乘。芒芒高山，自予颓之。济济德义，匪我怀之。终衔永负，于其愧而。昔予言旷，泛舟东川。衔忧告辞，挥泪海滨。羲阳趣驾，炎华电征。自我不见，邈哉八龄。悠思回望，寤言通灵。昔我往矣，辰在东嵎。今我于兹，日薄桑榆。衔艰遘悯，困瘁殷忧。哀矣我世，匪蒙灵休。开元迄兹，天迭兴微。震风隐骇，海水群飞。王旅南征，阐耀灵威。予昆乃播，爰集朔土。载离永久，其毒太苦。上帝休命，驾言其归。多我遘悯，振荡朔垂。羁系殊俗，初愿用违。严驾东征，肃迈林野。夕秣乘马，朝整仆旅。矫矫乘马，载驱载驰。漫漫长路，或降或阶。晨风夙零，朝不皇饥。倾景倏坠，夕不存罢。虽有丰草，匪释奔驷。虽有重阴，匪遑假寐。茕茕仆夫，悠悠遄征。经彼乔木，有鸟嘤呜。微物识侪，矧伊有情。乐兹棠棣，实欢友生。既至既觐，滞思旷年。年在旷纪，觐未浃辰。恨其永怀，忧心孔艰。天地永久，命也难长。生民忽霍，曷云其常。我之既存，靡绩靡纪。乾坤难并，寂焉其已。生若电激，没若川征。存愧松柏，逝惭生灵。匪吝性命，实悼徒生。苟克析薪，岂惮冥冥。瞻企皇极，徼福上天。冀我友生，要期永年。昔我先公，邦国攸兴。今我家道，绵绵莫承。昔我昆弟，如鸾如龙。今我友生，凋俊坠雄。家哲永徂，世业长终。华堂倾构，广宅颓墉。高门降衡，修庭树蓬。感物悲怀，怆矣其伤。惇仁泛爱，锡予好音。晞光怀宝，焕若南金。披华玩藻，晔若翰林。咏彼清声，被之瑟琴。味此殊响，慰之予心。弘懿忘鄙，命之反复。敢投挑李，以报宝玉。冀凭光益，编诸末录。"
  },
  {
    "id": "weijin#298",
    "title": "答孙显世诗",
    "author": "陆云",
    "content": "邈矣上祖，垂休万叶。广问弘被，崇轨峻蹑。高山克荒，大川利涉。繁兹惟祜，风连云接。大人有作，二后利见。九功敷奏，七德殷荐。鼎实重饪，芳烈再扇。奕叶弘道，天禄来宴。道弘振古，祚来替今。如彼在川，亦有浮沈。大韶既系，响比我音。岂曰荒止，涂弗克寻。昌风改物，岂水易澜。百川总纪，四海合源。在彼焉取，聿来莫观。曾是褊心，敢忘丘园。员晖偏照，玄泽谬盈。发彼承华，顿此增城。托景灵云，倦游户庭。匪曰能之，实忝长婴。焕矣金虎，袭我皇猷。孰云匪吝，仰愧苍流。往蹇来反，弭迹一丘。娈彼东朝，言即尔谋。振振孙子，洪族之纪。志拟龙潜，德配麟趾。弘义朗节，克明峻轨。遵彼中皋，于穆不已。于穆不已，大都是阶。之子于命，人应如颓。厚德时迈，协风允谐。惠此海湄，俾也可怀。乃眷丘林，乐哉河曲。解绂投簪，披褐怀玉。遗情春台，托荫寒木。言念伊人，温其在谷。道俟人行，辞以义辑。和容过表，余未云执。惠音高播，清风骏集。怀德形抚，临篇景立。"
  },
  {
    "id": "weijin#299",
    "title": "答吴王上将顾处微诗",
    "author": "陆云",
    "content": "邈矣大昧，造化明明。物以曲全，人以直生。类聚百族，群分万形。员渊挺隋，方川吐琼。蔼蔼洪族，天禄攸蕃。神绥厥本，道裕其源。条有丰叶，波无辍澜。烈风时播，芳响世繁。曰繁曰赜，载德于兹。克文克敏，乃惠乃慈。遵彼洪流，薄言咏之。好是神契，聊与之期。仁勇同宅，文武相纷。王谓御事，谁抚上军。于时翻飞，虎啸江汶。式遏不虞，俾也无尘。三代既远，直道垂音。非齿焉尚，非德孰钦。赞仰自古，鲜曰在今。匪唯形交，殷荐其心。心以殷荐，分以道成。祗服惠顾，畴此深情。亦有芳讯，薄载其诚。岂无春晖，兹焉可荣。大道易闻，崇轨难袭。孰云匪衍，咎吝尤集。敢谢不佞，栖山自戢。临篇焉愧，德輶辞辑。翩彼日月，逝犹骇电。朝华未厌，夕风已扇。诗亦有悲，无几相见。怀德叹心，于焉东眷。平津晚贡，贡公后徽。陟彼玉阶，黄发来升。灵卉三秀，芳草秋兴。唯颐清神，福禄是膺。"
  },
  {
    "id": "weijin#300",
    "title": "答张士然诗",
    "author": "陆云",
    "content": "行迈越长川，飘遥冒风尘。通波激枉渚，悲风薄丘榛。修路无穷迹，井邑自相循。百城各异俗，千室非良邻。欢旧难假合，风土岂虚亲。感念桑梓域，仿佛眼中人。靡靡日夜远，眷眷怀苦辛。"
  },
  {
    "id": "weijin#301",
    "title": "答顾秀才诗五章",
    "author": "陆云",
    "content": "芒芒上玄，有物有则。厥初造命，立我艺则。爰兹族类，有觉先识。斯文未丧，诞育明德。允矣顾生，载灵之和。沈根芳沼，濯秀兰波。渊翘戢颖，景茂凌华。惟是德心，是用闲邪。德心伊何，行归于周。希高仰峻，企远怀悠。匪愿在明，靡倦斯幽。凡我同朋，瞻言清休。慎终于远，俾民归厚。言若有行，及予携手。何以恤我，其仁孔有。心之云爱，隆敬其久。既迈斯仁，亦迪兹文。藻不雕朴，华不变淳。有斐君子，如圭如璠。仰钦德类，依怀惠诠。式扬好问，邦家于宣。"
  },
  {
    "id": "weijin#302",
    "title": "赠汲郡太守诗",
    "author": "陆云",
    "content": "于穆皇晋，豪彦实蕃。天罔振维，有圣贞观。鸣鸟在林，良骏即闲。萃彼俊乂，时亮庶官。抑抑奚生，天笃其淳。芳颖兰挥，琼光玉振。沈机照物，妙思考神。思我善问，观德古人。善问伊何，惠音孔韶。肇允衡门，翻飞宰朝。肃雍芳林，芬响凌霄。穆矣和风，育尔清休。亦既有试，出宰邦家。之子于行，民固讴歌。风澄俗俭，化静世波。芒芒既庶，且乐于和。我有好爵，既成尔服。入赞崇华，遂登帷幄。时文圣宰，天祚方谷。朔风徽止，鸿渐云岳。悠悠斯民，三代直道。我求明德，惟奚攸考。缉熙晖章，天禄来保。惠心无兢，丰化有造。乐只君子，茂德攸绥。嗟我怀人，式是言归。聿言来集，如翼斯挥。日予不惠，照尔清晖。职思既殊，亦各有司。念我同僚，悲尔异事。之子之远，悠悠我思。虽无赠之，歌以言志。"
  },
  {
    "id": "weijin#303",
    "title": "赠郑曼季诗四首·谷风",
    "author": "陆云",
    "content": "习习谷风，扇此暮春。玄泽坠润，灵华烟煴。高山炽景，乔木兴繁。兰波清涌，芳浒增源。感物兴想，念我怀人。习习谷风，载穆其音。流芳鼓物，清尘拂林。霖雨嘉播，有渰凄阴。归鸿逝矣，玄鸟来吟。嗟我怀人，其居乐潜。明发有想，如结予心。习习谷风，以温以凉。玄黄交泰，品物含章。潜介渊跃，飞鸟云翔。嗟我怀人，在津之梁。明发有思，凌波褰裳。习习谷风，有集惟乔。嗟我怀人，于焉逍遥。鸾栖高冈，耳想云韶。拊翼坠夕，和鸣兴朝。我之思之，言怀其休。习习谷风，其音孔嘉。所谓伊人，在谷之阿。虎质山啸，龙辉渊播。维南有箕，匪休其和。有救天毕，戢尔滂沱。懿厥河汉，耽彼大华。明发有怀，我劳如何。"
  },
  {
    "id": "weijin#304",
    "title": "赠郑曼季诗四首·鸣鹤",
    "author": "陆云",
    "content": "鸣鹤在阴，戢其左翼。肃雍和鸣，在川之域。假乐君子，祚尔明德。思乐重虚，归于其极。嗟我怀人，惟馨黍稷。鸣鹤在阴，其鸣喈喈。垂翼兰沼，濯清芳池。假乐君子，其茂猗猗。底之瑰宝，有粲琼环。乃振褧裳，袭尔好衣。嗟我怀人，启襟以晞。鸣鹤在阴，其仪蔼蔼。谓天盖高，和音于迈。假乐君子，笃膺俊乂。穆风潜烈，兴云戢荟。德茂当年，时愆嘉会。安德鞶藻，改尔缟带。嗟我怀人，心焉慷忾。鸣鹤在阴，载好其声。渐陆仪羽，遵渚回泾。假乐君子，祚之笃生。德耀有穆，如瑶如琼。视流濯发，灭景遗缨。安得风云，雨尔北冥。嗟我怀人，惟用伤情。"
  },
  {
    "id": "weijin#305",
    "title": "赠郑曼季诗四首·南衡",
    "author": "陆云",
    "content": "南衡惟岳，峻极昊苍。瞻彼江湘，惟水泱泱。清和有合，俊乂以藏。天保定尔，茂以琼光。景秀蒙汜，颖逸扶桑。我之怀矣，休音峻扬。穆穆休音，有来肃雍。沈波涌奥，渊芳馥风。傃虚养恬，照日遗踪。考槃遵渚，思乐潜龙。我之怀矣，寘尔华宫。和璧在山，荆林玉润。之子于潜，清辉远振。克称輶德，作宝有晋。和声在林，羽仪未变。我之怀矣，有客来信。风云有作，应通山渊。清琴启弹，宫商乘弦。类族知感，有命自天。夷叔希世，犹谓比肩。矧我与子，姤会斯年。我之怀居，其好缠绵。古人有言，诗以宣心。我之怀矣，在彼北林。北林何有，于焕斯文。琼瑰非宝，尺牍成珍。丰华非妙，得意惟神。河鲂登俎，遭逢清川。"
  },
  {
    "id": "weijin#306",
    "title": "赠郑曼季诗四首·高冈",
    "author": "陆云",
    "content": "瞻彼高冈，有猗其桐。允也君子，实宝南江。员规启裕，沈矩履方。泳此明流，清澜川通。陟彼衡林，味其回芳。馥矣回芳，绸缪中原。祁祁庶类，薄采其芬。栖迟泌丘，容与衡门。声播东汜，响溢南云。穆穆阊阖，南端启籥。庶明以庸，帝听式阙。有凤于潜，在林栖翮。非予之祚，孰与好爵。幽居玩物，顾景自颐。发愤潜帷，彷佛有思。予美亡此，终然肯来。企予与言，惟用作诗。"
  },
  {
    "id": "weijin#307",
    "title": "赠顾尚书诗",
    "author": "陆云",
    "content": "五岳降神，四渎炳灵。两仪钧陶，参和大成。兆光人伦，诞育至英。于显尚书，实惟我兄。行成世则，才为时生。体道既弘，大德允明。厥弘伊何，靡旷不遵。厥明伊何，靡妙不研。无索炤灼，有求幽玄。细微不错，毫荒以陈。积篑为山，纳流成渊。扶翘布华，养物作春。所肃以礼，所润以仁。宣质拔行，曜文八采。坚不可钻，清如凝水。方迹迎朗，蹈齐阙里。晞圣而惟，亦顾之子。彼弃芝英，玩此兰茝。异世同芳，其馥不已。有兰既馥，我风载清。能芬南岳，运芳北征。子有其德，人求其馨。逝此陋巷，薰彼紫庭。厥音不已，鼓钟有声。闻天之聪，譬之鹄鸣。天聪既招，我实惟彰。乘风之凤，眷言朝阳。披云藻绣，来此旧乡。谦光自抑，厥辉愈扬。丽容魋翕，孔好已张。既照平林，具我华英。华英已曜，馀光难延。会浅别速，哀以绍欣。追旷同少，暂和笑言。殊音合奏，曲异响连。绝我欢条，统我思因。根分来在，爱感往思。我非形景，有处有游。载离载会，且欢且忧。感彼远旷，吝此延娱。乐奏声哀，言发涕流。唯愿我子，德与福俱。亦天之佑，亦我之私。"
  },
  {
    "id": "weijin#308",
    "title": "赠顾骠骑诗二首·有皇",
    "author": "陆云",
    "content": "有皇大晋，时文宪章。规天有光，矩地无疆。神笃斯祜，本显克昌。载生之隽，实惟祈阳。哲问宣猷，考茂其相。于铄祈阳，诞钟天笃。清辉龙见，玄猷渊嘿。沈机响骇，幽神广觌。和以同人，归物时育。有大恶盈，谦以自牧。思我懿范，万民来服。吴未丧师，天秩有庸。渊哉若人，弱冠休风。俯翼黄门，以德来忠。端秀蕃后，正色储宫。徽音铄颖，邈矣遐踪。皇维南终，旧邦匪歆。委弁释位，如龙之潜。考槃穷谷，假乐丰林。子虽藏器，钟鼓有音。惠风往敬，庆问来寻。济济元公，相惟天子。明明辟王，思隆多士。帝曰钦哉，有命集止。我咨四方，令问在尔。以朕大赍，乃膺嘉祉。聿来胥步，观国之纪。惟皇建极，缉熙清曜。我有畯民，明德来照。大观在上，王假有庙。显允顾生，金声玉振。之子于升，利见大人。龙辉绝迹，有肃清尘。清尘既彰，朝虚好爵。敬子侯度，慎徽百辟。予闻有命，德礼不易。嗟我怀人，瞻言永锡。丰佑东法，惟子之绩。遵汶涉泗，言告同征。劲风宵烈，湛露朝零。云垂蔼下，泉冽清泠。哀哉行人，感物伤情。从子京邑，言观厥成。天保祚德，式谷以宁。"
  },
  {
    "id": "weijin#309",
    "title": "赠顾骠骑诗二首·思文 其一",
    "author": "陆云",
    "content": "思文祁阳，祁阳克畯。天锡纯嘏，宣兹义问。德音既烈，海外有奋。既奋斯音，祗敬厥德。昭治其家，覃及邦国。永肇仪刑，俾民惟则。"
  },
  {
    "id": "weijin#310",
    "title": "赠鄱阳府君张仲膺诗",
    "author": "陆云",
    "content": "神林何有，奇华妙实。皇朝如何，穷文极质。斌斌君子，升堂入室。太上有曜，子诞其辉。知机日难，子达其微。入辅帷幄，出御千里。滔滔江汉，南国之纪。谒帝东堂，剖符南征。天子命我，车服以荣。何以润之，德被苍生。何以济之，威振群城。却愚以化，崇贤以仁。凤舒其翮，龙濯其鳞。忆彼荒薮，莫敢不宾。虽云旧邦，其命维新。卞和南金，终始一色。显允君子，穷达一德。弘仁厉道，物究其极。古贤受爵，循墙虔恭。今哲居贵，履盈如冲。接新以化，爱旧以丰。隆此嘤鸣，惇彼谷风。忠至宠加，孝至荣集。内崇南芬，外清名邑。炜炜棠棣，京增其华。猗猗桑梓，厥耀孔多。被绣昼行，昔人攸羡。阶云飞藻，孰与同粲。人道伊何，难合易离。会如升峻，别如顺淇。嗟我怀人，曷云其来。贡言执手，涕既陨之。"
  },
  {
    "id": "weijin#311",
    "title": "为陆思远妇作诗",
    "author": "陆机",
    "content": "二合兆嘉偶，女子礼有行。洁己入德门，终远母与兄。如何耽时宠，游宦忘归宁。虽为三载妇，顾景愧虚名。岁暮饶悲风，洞房凉且清。拊枕循薄质，非君谁见荣。离君多悲心，寤寐劳人情。敢忘桃李陋，侧想瑶与琼。"
  },
  {
    "id": "weijin#313",
    "title": "为顾彦先赠妇诗二首 其一",
    "author": "陆机",
    "content": "辞家远行游，悠悠三行里。京洛多风尘，素衣化为缁。循身悼忧苦，感念同怀子。隆思乱心曲，沈欢滞不起。欢沈难克兴，心乱谁为理。愿假归鸿翼，翻飞浙江汜。"
  },
  {
    "id": "weijin#314",
    "title": "为顾彦先赠妇诗二首 其二",
    "author": "陆机",
    "content": "东南有思妇，长叹充幽闼。借问叹何为，佳人渺天末。游宦久不归，山川修且阔。形影参商乖，音息旷不达。离合非有常，譬彼弦与筈。愿保金石躯，慰妾长饥渴。"
  },
  {
    "id": "weijin#315",
    "title": "东宫作诗",
    "author": "陆机",
    "content": "羁旅远游宦，托身承华侧。抚剑遵铜辇，振缨尽只肃。岁月一何易，寒暑忽已革。载离多悲心，感物情凄恻。慷慨遗安豫，永叹废寝食。思乐乐难诱，曰归归未克。忧苦欲何为，缠绵胸与臆。仰瞻凌霄鸟，羡尔归飞翼。"
  },
  {
    "id": "weijin#316",
    "title": "吴王郎中时从梁陈作诗",
    "author": "陆机",
    "content": "在昔蒙嘉运，矫迹入崇贤。假翼鸣凤条，濯足升龙渊。玄冕无丑士，冶服使我妍。轻剑拂鞶厉，长缨丽且鲜。谁谓伏事浅，契阔逾三年。薄言肃后命，改服就藩臣。夙驾寻清轨，远游越梁陈。感物多远念，慷慨怀古人。"
  },
  {
    "id": "weijin#317",
    "title": "祖道毕雍孙刘边仲潘正叔诗",
    "author": "陆机",
    "content": "皇储延髦俊，多士出幽遐。过蒙时来运，与子游承华。执笏崇贤内，振缨层城阿。毕刘赞文武，潘生莅邦家。感别怀远人，愿言叹以嗟。"
  },
  {
    "id": "weijin#318",
    "title": "赴太子洗马时作诗",
    "author": "陆机",
    "content": "希世无高符，营道无烈心。靖端肃有命，假楫越江潭。亲友赠予迈，挥泪广川阴。抚膺解携手，永叹结遗音。无迹有所匿，寂寞声必沈。肆目眇不及，缅然若双潜。南望泣玄渚，北迈涉长林。谷风拂修薄，油云翳高岑。亹亹孤兽骋，嘤嘤思鸟吟。感物恋堂室，离思一何深。伫立慨我叹，寤寐涕盈衿。惜无怀归志，辛苦谁为心。"
  },
  {
    "id": "weijin#319",
    "title": "赴洛道中作诗二首 其一",
    "author": "陆机",
    "content": "总辔登长路，呜咽辞密亲。借问子何之，世网婴我身。永叹遵北渚，遗思结南津。行行遂已远，野途旷无人。山泽纷纡馀，林薄杳阡眠。虎啸深谷底，鸡鸣高树巅。哀风中夜流，孤兽更我前。悲情触物感，沈思郁缠绵。伫立望故乡，顾影凄自怜。"
  },
  {
    "id": "weijin#320",
    "title": "答张士然诗",
    "author": "陆机",
    "content": "洁身跻秘阁，秘阁峻且玄。终朝理文案，薄暮不遑眠。驾言巡明祀，致敬在祈年。逍遥春王圃，踯躅千亩田。回渠绕曲陌，通波扶直阡。嘉谷垂重颖，芳树发华颠。余固水乡士，总辔临清渊。戚戚多远念，行行遂成篇。"
  },
  {
    "id": "weijin#321",
    "title": "赠从兄车骑诗",
    "author": "陆机",
    "content": "孤兽思故薮，离鸟悲旧林。翩翩游宦子，辛苦谁为心。仿佛谷水阳，婉娈昆山阴。营魄怀兹土，精爽若飞沈。寤寐靡安豫，愿言思所钦。感彼归途艰，使我怨慕深。安得忘归草，言树背与襟。斯言岂虚作，思鸟有悲音。"
  },
  {
    "id": "weijin#322",
    "title": "赠尚书郎顾彦先诗二首 其一",
    "author": "陆机",
    "content": "大火贞朱光，积阳熙自南。望舒离金虎，屏翳吐重阴。凄风迕时序，苦雨遂成霖。朝游忘轻羽，夕息忆重衾。感物百忧生，缠绵自相寻。与子隔萧墙，萧墙阻且深。形影旷不接，所托声与音。音声日夜阔，何用慰吾心。"
  },
  {
    "id": "weijin#323",
    "title": "赠尚书郎顾彦先诗二首 其二",
    "author": "陆机",
    "content": "朝游游层城，夕息旋直庐。迅雷中霄激，惊电光夜舒。玄云拖朱阁，振风薄绮疏。丰注溢修霤，潢潦浸阶除。停阴结不解，通衢化为渠。沈稼湮梁颍，流民溯荆徐。眷言怀桑梓，无乃将为鱼。"
  },
  {
    "id": "weijin#324",
    "title": "赠顾交趾公真诗",
    "author": "陆机",
    "content": "顾侯体明德，清风肃已迈。发迹翼藩后，改授抚南裔。伐鼓五岭表，扬旌万里外。远绩不辞小，立德不在大。高山安足凌，巨海犹萦带。惆怅瞻飞驾，引领望归旆。"
  },
  {
    "id": "weijin#325",
    "title": "与弟清河云诗十章",
    "author": "陆机",
    "content": "于穆予宗，禀精东岳。诞育祖考，造我南国。南国克靖，实繇洪绩。惟帝念功，载繁其锡。其锡惟何，玄冕衮衣。金石假乐，旄钺授威。匪威是信，称丕远德。奕世台衡，扶帝紫极。笃生二昆，克明克俊。遵涂结辙，承风袭问。帝曰钦哉，纂戎列祚。双组式带，绶章载路。即命荆楚，对扬休顾。肇敏厥绩，武功聿举。烟煴芳素，绸缪江浒。昊天不吊，胡宁弃予。嗟予人斯，胡德之微。阙彼遗轨，则此顽违。王事靡盬，旌旆屡振。委籍奋戈，统厥征人。祁祁征人，载肃载闲。骙骙戎马，有骃有翰。昔予翼考，惟斯伊抚。今予小子，缪寻末绪。有命自天，崇替靡常。王师乘运，席卷江湘。虽备官守，位从武臣。守局下列，譬彼飞尘。洪波电击，与众同湮。颠踣西夏，收迹旧京。俯惭堂构，仰懵先灵。孰云忍愧，寄之我情。伊我俊弟，咨尔士龙。怀袭瑰玮，播殖清风。非德莫勤，非道莫弘。垂翼东畿，耀颖名邦。绵绵洪统，非尔孰崇。依依同生，恩笃情结。义存并济，胡乐之悦。愿尔偕老，携手黄发。昔我西征，扼腕川湄。掩涕即路，挥袂长辞。六龙促节，逝不我待。自往迄兹，旷年八祀。悠悠我思，非尔焉在。昔并垂发，今也将老。衔哀茹戚，契阔充饱。嗟我人斯，胡恤之早。天步多艰，性命难誓。常惧陨毙，孤魂殊裔。存不阜物，没不增壤。生若朝风，死犹绝景。视彼蜉蝣，方之乔客。眷此黄垆，譬之毙宅。匪身是吝，亮会伊惜。其惜伊何，言纡其思。其思伊何，悲彼旷载。出车戒涂，言告言归。蓐食警驾，夙兴宵驰。蒙雨之阴，炤月之辉。陵陵峻阪，川越洪漪。爰届爰止，步彼高堂。失尔朔迈，良愿中荒。我心永怀，匪悦匪康。昔我斯逝，兄弟孔备。今予来思，我凋我瘁。昔我斯逝，族有馀荣。今我来思，堂有哀声。我行其道，鞠为茂草。我履其房，物存人亡。拊膺涕泣，血泪彷徨。企伫朔路，言欢尔归。心存言宴，目想容辉。迫彼窀穸，载驱东路。系情桑梓，肆力丘墓。栖迟中流，心怀罔极。眷言顾之，使我心恻。"
  },
  {
    "id": "weijin#326",
    "title": "于承明作与弟士龙诗",
    "author": "陆机",
    "content": "牵世婴时网，驾言远徂征。饮饯岂异族，亲戚弟与兄。婉娈居人思，纡郁游子情。明发遗安寐，晤言涕交缨。分途长林侧，挥袂万始亭。伫眄要遐景，倾耳玩余声。南归憩永安，北迈顿承明。永安有昨轨，承明子弃予。俯仰悲林薄，慷慨含辛楚。怀往欢绝端，悼来忧成绪。感别惨舒翮，思归乐遵渚。"
  },
  {
    "id": "weijin#327",
    "title": "元康四年从皇太子祖会东堂诗",
    "author": "陆机",
    "content": "巍巍皇代，奄宅九围。帝在在洛，克配紫微。八风应律，日月重晖。普历丘宇，时罔不绥。"
  },
  {
    "id": "weijin#328",
    "title": "讲《汉书》诗",
    "author": "陆机",
    "content": "税驾金华，讲学秘馆。有集惟髦，芳风雅宴。"
  },
  {
    "id": "weijin#329",
    "title": "诗",
    "author": "陆机",
    "content": "瓮馀残酒，膝有横琴。"
  },
  {
    "id": "weijin#330",
    "title": "诗",
    "author": "陆机",
    "content": "恢恢天网，飞沈是收。受兹下臣，腾光清霄。"
  },
  {
    "id": "weijin#331",
    "title": "皇太子宴玄圃宣猷堂有令赋诗",
    "author": "陆机",
    "content": "三正迭绍，洪圣启运。自昔哲王，先天而顺。群辟崇替，降及近古。黄晖既渝，素灵承祜。乃眷斯顾，祚之宅土。三后始基，世武丕承。协风旁骇，天晷仰澄。淳曜六合，皇庆攸兴。自彼河汾，奄齐七政。时文惟晋，世笃其圣。钦翼昊天，对扬成命。九区克咸，讴歌以咏。皇上纂隆，经教弘道。于化既丰，在工载考。俯厘庶绩，仰荒大造。仪刑祖宗，妥绥天保。笃生我后，克明克秀。体辉重光，承规景数。茂德渊冲，天姿玉裕。蕞尔小臣，邈彼荒遐。弛厥负担，振缨承华。匪愿伊始，惟命之嘉。"
  },
  {
    "id": "weijin#332",
    "title": "皇太子赐燕诗",
    "author": "陆机",
    "content": "明明隆晋，茂德有赫。思媚上帝，配天光宅。诞育皇储，仪刑在昔。徽言时宣，福禄来格。劳谦降贵，肆敬下臣。肇彼先驱，翻成嘉宾。"
  },
  {
    "id": "weijin#333",
    "title": "祖会太极东堂诗",
    "author": "陆机",
    "content": "帝谓御事，及尔同欢。我自嘉礼，以寿永观。思乐华殿，祗承圣颜。"
  },
  {
    "id": "weijin#335",
    "title": "答贾谧诗",
    "author": "陆机",
    "content": "伊昔有皇，肇济黎蒸。先天创物，景命是膺。降及群后，迭毁迭兴。邈矣终古，崇替有征。在汉之季，皇纲幅裂。大辰匿晖，金虎曜质。雄臣驰鹜，义夫赴节。释位挥戈，言谋王室。王室之乱，靡邦不泯。如彼坠景，曾不可振。乃眷三哲，俾乂斯民。启土虽难，改物承天。爰兹有魏，即宫天邑。吴实龙飞，刘亦岳立。干戈载扬，俎豆载戢。民劳师兴，国玩凯入。天厌霸德，黄祚告衅。狱讼违魏，讴歌适晋。陈留归蕃，我皇登禅。庸岷稽颡，三江改献。赫矣隆晋，奄宅率土。对扬天人，有秩斯祜。惟公太宰，光翼二祖。诞育洪胄，纂戎于鲁。东朝既建，淑问峨峨。我求明德，济同以和。鲁公戾止，衮服委蛇。思媚皇储，高步承华。昔我逮兹，时惟下僚。及子栖迟，同林异条。年殊志比，服舛义稠。游跨三春，情固二秋。祗承皇命，出纳无违。往践蕃朝，来步紫微。升降秘阁，我服载晖。孰云匪惧，仰肃明威。分索则易，携手实难。念昔良游，兹焉永叹。公之云感，贻此音翰。蔚彼高藻，如玉如兰。惟汉有木，曾不逾境。惟南有金，万邦作咏。民之胥好，捐狂厉圣。仪刑在昔，予闻子命。"
  },
  {
    "id": "weijin#336",
    "title": "答潘尼诗",
    "author": "陆机",
    "content": "于穆同心，如琼如琳。我东曰徂，来饯其琛。彼美潘生，实综我心。探子玉怀，畴尔惠音。"
  },
  {
    "id": "weijin#337",
    "title": "赠冯文罴迁斥丘令诗",
    "author": "陆机",
    "content": "于皇圣世，时文惟晋。受命自天，奄有黎献。阊阖既辟，承华再建。明明在上，有集惟彦。奕奕冯生，哲问允迪。天保定子，靡德不铄。迈心玄旷，矫志崇邈。遵彼承华，其容灼灼。嗟我人斯，戢翼江潭。有命集止，翻飞自南。出自幽谷，及尔同林。双情交映，遗物识心。人亦有言，交道实难。有頍者弁，千载一弹。今我与子，旷世齐欢。利断金石，气惠秋兰。群黎未绥，帝用勤止。我求明德，肆于百里。佥曰尔谐，俾民是纪。乃眷北徂，对扬帝祉。畴昔之游，好合缠绵。借曰未给，亦既三年。居陪华幄，出从朱轮。方骥齐镳，比迹同尘。之子既命，四牡项领。遵涂远蹈，腾轨高骋。庆云扶质，清风承景。嗟我怀人，其迈惟永。否泰有殊，穷达有违。及子春华，从尔秋晖。逝将去我，陟彼朔陲。非子之念，心孰为悲。"
  },
  {
    "id": "weijin#338",
    "title": "赠冯文罴诗",
    "author": "陆机",
    "content": "昔与二三子，游息承华南。拊翼同枝条，翻飞各异寻。苟无凌风翮，徘徊守故林。慷慨谁为感，愿言怀所钦。发轸清洛汭，驱马大河阴。伫立望朔涂，悠悠迥且深。分索古所悲，志士多苦心。悲情临川结，苦言随风吟。愧无杂佩赠，良讯代兼金。夫子茂远猷，颖诚寄惠音。"
  },
  {
    "id": "weijin#339",
    "title": "于承明作与弟士龙诗",
    "author": "陆机",
    "content": "行矣怨路长，惄焉伤别促。指途悲有馀，临觞欢不足。我若西流水，子为东峙岳。慷慨逝言感，徘徊居情育。安得携手俱，契阔成騑服。"
  },
  {
    "id": "weijin#340",
    "title": "赠武昌太守夏少明诗",
    "author": "陆机",
    "content": "穆穆君子，明德允迪。拊翼负海，翻飞上国。天子命之，曾是在服。西逾崤冈，北临河曲。尔政既均，尔化既淳。旧污孔修，德以振人。雍雍鸣鹤，亦闻于天。释厥缁衣，爰集崇贤。羽仪既奋，令问不已。庆云烟煴，鸿渐载起。峨峨紫闼，侯戾侯止。彤管有炜，纳言崇祉。既考尔工，将胙尔庸。大君有命，俾守于东。允文允武，威灵以隆。之子于迈，介夫在戎。悠悠武昌，在江之隈。吴未丧师，为蕃为畿。惟此惠君，人胥攸希。弈弈重光，照尔绣衣。人道靡常，高会难期。之子于远，曷云归哉。心乎爱矣，永言怀之。瞻彼江介，惟用作诗。"
  },
  {
    "id": "weijin#342",
    "title": "赠潘尼诗",
    "author": "陆机",
    "content": "水会于海，云翔于天。道之所混，孰后孰先。及子虽殊，同升太玄。舍彼玄冕，袭此云冠。遗情市朝，永志丘园。静犹幽谷，动若挥兰。"
  },
  {
    "id": "weijin#343",
    "title": "赠潘岳诗",
    "author": "陆机",
    "content": "佥曰吾生，明德惟允。"
  },
  {
    "id": "weijin#344",
    "title": "上留田行",
    "author": "陆机",
    "content": "嗟行人之蔼蔼。骏马陟原风驰。轻舟泛川雷迈。寒往暑来相寻。零雪霏霏集宇。悲风徘徊入襟。岁华冉冉方除。我思缠绵未纾。感时悼逝凄如。"
  },
  {
    "id": "weijin#345",
    "title": "门有车马客行",
    "author": "陆机",
    "content": "门有车马客，驾言发故乡。念君久不归，濡迹涉江湘。投袂赴门涂，揽衣不及裳。拊膺携客泣，掩泪叙温凉。借问邦族间，恻怆论存亡。亲友多零落，旧齿皆凋丧。市朝互迁易，城阙或丘荒。坟垄日月多，松柏郁芒芒。天道信崇替，人生安得长。慷慨惟平生，俯仰独悲伤。"
  },
  {
    "id": "weijin#346",
    "title": "从军行",
    "author": "陆机",
    "content": "苦哉远征人，飘飘穷四遐。南陟五岭巅，北戍长城阿。深谷邈无底，崇山郁嵯峨。奋臂攀乔木，振迹涉流沙。隆暑固已惨，凉风严且苛。夏条集鲜澡，寒冰结冲波。胡马如云屯，越旗亦星罗。飞锋无绝影，鸣镝自相和。朝食不免胄，夕息常负戈。苦哉远征人，抚心悲如何。"
  },
  {
    "id": "weijin#347",
    "title": "太山吟",
    "author": "陆机",
    "content": "太山一何高，迢迢造天庭。峻极周已远，曾云郁冥冥。梁甫亦有馆，蒿里亦有亭。幽涂延万鬼，神房集百灵。长吟太山侧，慷慨激楚声。"
  },
  {
    "id": "weijin#348",
    "title": "日出东南隅行",
    "author": "陆机",
    "content": "扶桑升朝晖，照此高台端。高台多妖丽，浚房出清颜。淑貌耀皎日，惠心清且闲。美目扬玉泽，蛾眉象翠翰。鲜肤一何润，秀色若可餐。窈窕多容仪，婉媚巧笑言。暮春春服成，粲粲绮与纨。金雀垂藻翘，琼佩结瑶璠。方驾扬清尘，濯足洛水澜。蔼蔼风云会，佳人一何繁。南崖充罗幕，北渚盈軿轩。清川含藻景，高岸被华丹。馥馥芳袖挥，泠泠纤指弹。悲歌吐清响，雅舞播幽兰。丹唇含九秋，妍迹陵七盘。赴曲迅惊鸿，蹈节如集鸾。绮态随颜变，沈姿无定源。俯仰纷阿那，顾步咸可欢。遗芳结飞飙，浮景映清湍。冶容不足咏，春游良可叹。"
  },
  {
    "id": "weijin#349",
    "title": "日重光行",
    "author": "陆机",
    "content": "日重光。奈何天回薄。日重光。冉冉其游如飞征。日重光。今我日华华之盛。日重光。倏忽过。亦安停。日重光。盛往衰。亦必来。日重光。譬如四时。固恒相催。日重光。惟命有分可营。日重光。但惆怅才志。日重光。身没之后无遗名。"
  },
  {
    "id": "weijin#350",
    "title": "月重轮行",
    "author": "陆机",
    "content": "人生一时。月重轮。盛年安可持。月重轮。吉凶倚伏。百年莫我与期。临川曷悲悼。兹去不从肩。月重轮。功名不勖之。善哉。古人扬声。敷闻九服。身名流何穆。既自才难。既嘉运。亦易愆。俯仰行老。存没将何所观。志士慷慨独长叹。独长叹。"
  },
  {
    "id": "weijin#351",
    "title": "王侯挽歌辞",
    "author": "陆机",
    "content": "孤魂虽有识，良接难为符。操心玄芒内，注血治鬼区。"
  },
  {
    "id": "weijin#352",
    "title": "长安有狭邪行",
    "author": "陆机",
    "content": "伊洛有歧路，歧路交朱轮。轻盖承华景，腾步蹑飞尘。鸣玉岂朴儒，凭轼皆俊民。烈心厉劲秋，丽服鲜芳春。余本倦游客，豪彦多旧亲。倾盖承芳讯，欲鸣当及晨。守一不足矜，歧路良可遵。规行无旷迹，矩步岂逮人。投足绪已尔，四时不必循。将遂殊涂轨，要子同归津。"
  },
  {
    "id": "weijin#353",
    "title": "长歌行",
    "author": "陆机",
    "content": "逝矣经天日，悲哉带地川。寸阴无停晷，尺波岂徒旋。年往迅劲矢，时来亮急弦。远期鲜克及，盈数固希全。容华夙夜零，体泽坐自捐。兹物苟难停，吾寿安得延。俯仰逝将过，倏忽几何间。慷慨亦焉诉，天道良自然。但恨功名薄，竹帛无所宣。迨及岁未暮，长歌乘我闲。"
  },
  {
    "id": "weijin#354",
    "title": "东武吟行",
    "author": "陆机",
    "content": "投迹短世间，高步长生闱。濯发冒云冠，浣身被羽衣。饥从韩众餐，寒就佚女栖。"
  },
  {
    "id": "weijin#355",
    "title": "百年歌十首 其二",
    "author": "陆机",
    "content": "二十时。肤体彩泽人理成。美目淑貌灼有荣。被服冠带丽且清。光车骏马游都城。高谈雅步何盈盈。清酒将炙奈乐何。清酒将炙奈乐何。"
  },
  {
    "id": "weijin#356",
    "title": "百年歌十首 其一",
    "author": "陆机",
    "content": "一十时。颜如蕣华晔有晖。体如飘风行如飞。娈彼孺子相追随。终朝出游薄暮归。六情逸豫心无违。清酒将炙奈乐何。清酒将炙奈乐何。"
  },
  {
    "id": "weijin#357",
    "title": "百年歌十首 其四",
    "author": "陆机",
    "content": "四十时。体力克壮志方刚。跨州越郡还帝乡。出入承明拥大珰。清酒将炙奈乐何。清酒将炙奈乐何。"
  },
  {
    "id": "weijin#358",
    "title": "百年歌十首 其七",
    "author": "陆机",
    "content": "七十时。精爽颇损膂力愆。清水明镜不欲观。临乐对酒转无欢。揽形修发独长叹。"
  },
  {
    "id": "weijin#359",
    "title": "百年歌十首 其十",
    "author": "陆机",
    "content": "百岁时。盈数已登肌肉单。四支百节还相患。目若浊镜口垂涎。呼吸嚬蹙反侧难。茵褥滋味不复安。"
  },
  {
    "id": "weijin#360",
    "title": "百年歌十首 其九",
    "author": "陆机",
    "content": "九十时。日告耽瘁月告衰。形体虽是志意非。言多谬误心多悲。子孙朝拜或问谁。指景玩日虑安危。感念平生泪交挥。"
  },
  {
    "id": "weijin#361",
    "title": "百年歌十首 其六",
    "author": "陆机",
    "content": "六十时。年亦耆艾业亦隆。骖驾四牡入紫宫。轩冕婀那翠云中。子孙昌盛家道丰。清酒将炙奈乐何。清酒将炙奈乐何。"
  },
  {
    "id": "weijin#362",
    "title": "百年歌十首 其五",
    "author": "陆机",
    "content": "五十时。荷旄仗节镇邦家。鼓钟嘈囋赵女歌。罗衣綷粲金翠华。言笑雅舞相经过。清酒将炙奈乐何。清酒将炙奈乐何。"
  },
  {
    "id": "weijin#363",
    "title": "百年歌十首 其八",
    "author": "陆机",
    "content": "八十时。明已损目聪去耳。前言往行不复纪。辞官致禄归桑梓。安车驷马入旧里。乐事告终忧事始。"
  },
  {
    "id": "weijin#364",
    "title": "百年歌十首 其三",
    "author": "陆机",
    "content": "三十时。行成名立有令闻。力可扛鼎志干云。食如漏卮气如熏。辞家观国综典文。高冠素带焕翩纷。清酒将炙奈乐何。清酒将炙奈乐何。"
  },
  {
    "id": "weijin#365",
    "title": "齐讴行",
    "author": "陆机",
    "content": "营丘负海曲，沃野爽且平。洪川控河济，崇山入高冥。东被姑尤侧，南界聊摄城。海物错万类，陆产尚千名。孟诸吞楚梦，百二侔秦京。惟师恢东表，桓后定周倾。天道有迭代，人道无久盈。鄙哉牛山叹，未及至人情。爽鸠苟已徂，吾子安得停。行行将复去，长存非所营。"
  },
  {
    "id": "weijin#366",
    "title": "君子有所思行",
    "author": "陆机",
    "content": "命驾登北山，延伫望城郭。廛里一何盛，街巷纷漠漠。甲第崇高闼，洞房结阿阁。曲池何湛湛，清川带华薄。邃宇列绮窗，兰室接罗幕。淑貌色斯升，哀音承颜作。人生诚行迈，容华随年落。善哉膏粱士，营生奥且博。宴安消灵根，酖毒不可恪。无以肉食资，取笑葵与藿。"
  },
  {
    "id": "weijin#367",
    "title": "君子行",
    "author": "陆机",
    "content": "天道夷且简，人道险而难。休咎相乘蹑，翻覆若波澜。去疾苦不远，疑似实生患。近火固宜热，履冰岂恶寒。掇蜂灭天道，拾尘惑孔颜。逐臣尚何有，弃友焉足叹。福钟恒有兆，祸集非无端。天损未易辞，人益犹可欢。朗鉴岂远假，取之在倾冠。近情苦自信，君子防未然。"
  },
  {
    "id": "weijin#368",
    "title": "吴趋行",
    "author": "陆机",
    "content": "楚妃且勿叹，齐娥且莫讴。四坐并清听，听我歌吴趋。吴趋自有始，请从阊门起。阊门何峨峨，飞阁跨通波。重栾承游极，回轩启曲阿。蔼蔼庆云被，泠泠鲜风通。山泽多藏育，土风清且嘉。泰伯导仁风，仲雍扬其波。穆穆延陵子，灼灼光诸华。王迹隤阳九，帝功兴四遐。大皇自富春，矫手顿世罗。邦彦应运兴，粲若春林葩。属城咸有士，吴邑最为多。八族未足侈，四姓实名家。文德熙淳懿，武功侔山河。礼让何济济，流化自滂沱。淑美难穷纪，商榷为此歌。"
  },
  {
    "id": "weijin#369",
    "title": "折扬柳行",
    "author": "陆机",
    "content": "邈矣垂天景，壮哉奋地雷。丰隆岂久响，华光但西隤。日落似有竟，时逝恒若催。仰悲朗月运，坐观璇盖回。盛门无再入，衰房莫苦开。人生固已短，出处鲜为谐。慷慨惟昔人，兴此千载怀。升龙悲绝处，葛藟变条枚。寤寐岂虚叹，曾是感与摧。弭意无足欢，愿言有馀哀。"
  },
  {
    "id": "weijin#370",
    "title": "陇西行",
    "author": "陆机",
    "content": "我静如镜，民动如烟。事以形兆，应以象悬。岂曰无才，世鲜兴贤。"
  },
  {
    "id": "weijin#371",
    "title": "饮马长城窟行",
    "author": "陆机",
    "content": "驱马陟阴山，山高马不前。往问阴山候，劲虏在燕然。戎车无停轨，旌旆屡徂迁。仰凭积雪岩，俯涉坚冰川。冬来秋未反，去家邈以绵。猃狁亮未夷，征人岂徒旋。末德争称鸣，凶器无两全。师克薄赏行，军没微躯捐。将遵甘陈迹，收功单于旃。振旅劳归士，受爵藁街传。"
  },
  {
    "id": "weijin#372",
    "title": "放歌行",
    "author": "陆机",
    "content": "容华夙夜零，无故自消歇。"
  },
  {
    "id": "weijin#373",
    "title": "苦寒行",
    "author": "陆机",
    "content": "北游幽朔城，凉野多险难。俯入穷谷底，仰陟高山盘。凝冰结重涧，积雪被长峦。阴雪兴岩侧，悲风鸣树端。不睹白日景，但闻寒鸟喧。猛虎凭林啸，玄猿临岸叹。夕宿乔木下，惨怆恒鲜欢。渴饮坚冰浆，饥待零露餐。离思固已久，寤寐莫与言。剧哉行役人，慊慊恒苦寒。"
  },
  {
    "id": "weijin#374",
    "title": "驾言出北阙行",
    "author": "陆机",
    "content": "驾言出北阙，踯躅遵山陵。长松何郁郁，丘墓互相承。念昔徂殁子，悠悠不可胜。安寝重冥庐，天壤莫能兴。人生何所促，忽如朝露凝。辛苦百年间，戚戚如履冰。仁智亦何补，迁化有明征。求仙鲜克仙，太虚不可凌。良会罄美服，对酒宴同声。"
  },
  {
    "id": "weijin#375",
    "title": "前缓声歌",
    "author": "陆机",
    "content": "游仙聚灵族，高会层城阿。长风万里举，庆云郁嵯峨。宓妃兴洛浦，王韩起太华。北征瑶台女，南要湘川娥。肃肃霄驾动，翩翩翠盖罗。羽旗栖琼鸾，玉衡吐鸣和。太容挥高弦，洪崖发清歌。献酬既已周，轻举乘紫霞。揔辔扶桑枝，濯足旸谷波。清辉溢天门，垂庆惠皇家。"
  },
  {
    "id": "weijin#376",
    "title": "秋胡行",
    "author": "陆机",
    "content": "道虽一致，涂有万端。吉凶纷蔼，休咎之源。人鲜知命，命未易观。生亦何惜，功名所勤。"
  },
  {
    "id": "weijin#377",
    "title": "顺东西门行",
    "author": "陆机",
    "content": "出西门。望天庭。阳谷既虚崦嵫盈。感朝露。悲人生。逝者若斯安得停。桑枢戒。蟋蟀鸣。我今不乐岁聿征。迨未暮。及时平。置酒高堂宴友生。激朗笛。弹哀筝。取乐今日尽欢情。"
  },
  {
    "id": "weijin#378",
    "title": "挽歌诗三首 其三",
    "author": "陆机",
    "content": "重阜何崔嵬，玄庐窜其间。磅礴立四极，穹隆放苍天。侧听阴沟涌，卧观天井悬。圹宵何寥廓，大暮安可晨。人往有返岁，我行无归年。昔居四民宅，今托万鬼邻。昔为七尺躯，今成灰与尘。金玉素所佩，鸿毛今不振。丰肌飨蝼蚁，妍姿永夷泯。寿堂延魑魅，虚无自相宾。蝼蚁尔何怨，魑魅我何亲。拊心痛荼毒，永叹莫为陈。"
  },
  {
    "id": "weijin#379",
    "title": "挽歌诗三首 其二",
    "author": "陆机",
    "content": "流离亲友思，惆怅神不泰。素骖伫轜轩，玄驷骛飞盖。哀鸣兴殡宫，回迟悲野外。魂舆寂无响，但见冠与带。备物象平生，长旌谁为旆。悲风徽行轨，倾云结流霭。振策指灵丘，驾言从此逝。"
  },
  {
    "id": "weijin#380",
    "title": "挽歌诗三首 其一",
    "author": "陆机",
    "content": "卜择考休贞，嘉命咸在兹。夙驾警徒御，结辔顿重基。龙㡛被广柳，前驱矫轻旗。殡宫何嘈嘈，哀响沸中闱。中闱且勿欢，听我薤露诗。死生各异伦，祖载当有时。舍爵两楹位，启殡进灵轜。饮饯觞莫举，出宿归无期。帷衽旷遗影，栋宇与子辞。周亲咸奔凑，友朋自远来。翼翼飞轻轩，骎骎策素骐。按辔遵长薄，送子长夜台。呼子子不闻，泣子子不知。叹息重榇侧，念我畴昔时。三秋犹足收，万世安可思。殉没身易亡，救子非所能。含言言哽咽，挥涕涕流离。"
  },
  {
    "id": "weijin#381",
    "title": "挽歌辞 其一",
    "author": "陆机",
    "content": "在昔良可悲，魂往一何戚。念我平生时，人道多拘役。五常侵轨仪，夕气牵徽墨。随和乏良聘，枝骈或鸩毒。"
  },
  {
    "id": "weijin#382",
    "title": "班婕妤",
    "author": "陆机",
    "content": "婕妤去辞宠，淹留终不见。寄情在玉阶，托意惟团扇。春苔暗阶除，秋草芜高殿。黄昏履綦绝，愁来空雨面。"
  },
  {
    "id": "weijin#383",
    "title": "庶人挽歌辞",
    "author": "陆机",
    "content": "死生各异方，昭非神色袭。贵贱礼有差，外相盛已集。魂衣何盈盈，旟旐何习习。父母拊棺号，兄弟扶筵泣。灵轜动轇轕，龙首矫崔嵬。挽歌挟毂唱，嘈嘈一何悲。浮云中容与，飘风不能回。渊鱼仰失梁，征鸟俯坠飞。念彼平生时，延宾陟此帏。宾阶有邻迹，我降无登辉。"
  },
  {
    "id": "weijin#384",
    "title": "庶人挽歌辞",
    "author": "陆机",
    "content": "陶犬不知吠，瓦鸡焉能鸣。安寝重丘下，仰闻板筑声。埏埴为涂车，束薪作刍灵。"
  },
  {
    "id": "weijin#385",
    "title": "梁甫吟",
    "author": "陆机",
    "content": "玉衡既已骖，羲和若飞凌。四运循环转，寒暑自相承。冉冉年时暮，迢迢天路征。招摇东北指，大火西南升。悲风无绝响，玄云互相仍。丰冰凭川结，零露弥天凝。年命时相逝，庆云鲜克乘。履信多愆期，思顺焉足凭。慷慨临川响，非此孰为兴。哀吟梁甫巅，慷慨独拊膺。"
  },
  {
    "id": "weijin#386",
    "title": "悲哉行",
    "author": "陆机",
    "content": "游客芳春林，春芳伤客心。和风飞清响，鲜云垂薄阴。蕙草饶淑气，时鸟多好音。翩翩鸣鸠羽，喈喈苍庚吟。幽兰盈通谷，长秀被高岑。女萝亦有托，蔓葛亦有寻。伤哉客游士，忧思一何深。目感随气草，耳悲咏时禽。寤寐多远念，缅然若飞沈。愿托归风响，寄言遗所钦。"
  },
  {
    "id": "weijin#387",
    "title": "棹歌行",
    "author": "陆机",
    "content": "迟迟暮春日，天气柔且嘉。元吉降初巳，濯秽游黄河。龙舟浮鹢首，羽旗垂藻葩。乘风宣飞景，逍遥戏中波。名讴激清唱，榜人纵棹歌。投纶沈洪川，飞缴入紫霞。"
  },
  {
    "id": "weijin#388",
    "title": "短歌行",
    "author": "陆机",
    "content": "置酒高堂，悲歌临觞。人寿几何，逝如朝霜。时无重至，华不再阳。苹以春晖，兰以秋芳。来日苦短，去日苦长。今我不乐，蟋蟀在房。乐以会兴，悲以别章。岂曰无感，忧为子忘。我酒既旨，我肴既臧。短歌有咏，长夜无荒。"
  },
  {
    "id": "weijin#389",
    "title": "董桃行",
    "author": "陆机",
    "content": "和风习习薄林。柔条布叶垂阴。鸣鸠拂羽相寻。仓庚喈喈弄音。感时悼逝伤心。日月相追周旋。万里倏忽几年。人皆冉冉西迁。盛时一往不还。慷慨乖念凄然。昔为少年无忧。常吝秉烛夜游。翩翩宵征何求。于今知此有由。但为老去年遒。盛固有衰不疑。长夜冥冥无期。何不驱驰及时。聊乐永日自怡。赍此遗情何之。人生居世为安。岂若及时为欢。世道多故万端。忧虑纷错交颜。老行及之长叹。"
  },
  {
    "id": "weijin#390",
    "title": "塘上行",
    "author": "陆机",
    "content": "江蓠生幽渚，微芳不足宣。被蒙风雨会，移居华池边。发藻玉台下，垂影沧浪渊。沾润既已渥，结根奥且坚。四节逝不处，繁华难久鲜。淑气与时殒，馀芳随风捐。天道有迁易，人理无常全。男欢智倾愚，女爱衰避妍。不惜微躯退，但惧苍蝇前。愿君广末光，照妾薄暮年。"
  },
  {
    "id": "weijin#391",
    "title": "豫章行",
    "author": "陆机",
    "content": "汛舟清川渚，遥望高山阴。川陆殊涂轨，懿亲将远寻。三荆欢同株，四鸟悲异林。乐会良自古，悼别岂独今。寄世将几何，日昃无停阴。前路既已多，后涂随年侵。促促薄暮景，亹亹鲜克禁。曷为复以兹，曾是怀苦心。远节婴物浅，近情能不深。行矣保嘉福，景绝继以音。"
  },
  {
    "id": "weijin#392",
    "title": "燕歌行",
    "author": "陆机",
    "content": "四时代序逝不追。寒风习习落叶飞。蟋蟀在堂露盈墀。念君远游常苦悲。君何缅然久不归。贱妾悠悠心无违。白日既没明灯辉。夜禽赴林匹鸟栖。双鸠关关宿河湄。忧来感物涕不晞。非君之念思为谁。别日何早会何迟。"
  },
  {
    "id": "weijin#393",
    "title": "鞠歌行",
    "author": "陆机",
    "content": "朝云升。应龙攀。乘风远游腾云端。鼓钟歇。岂自欢。急弦高张思和弹。时希值。年夙愆。循己虽易人知难。王阳登。贡公欢。罕生既没国子叹。嗟千载。岂虚言。邈矣远念情忾然。"
  },
  {
    "id": "weijin#394",
    "title": "尸乡亭诗",
    "author": "陆机",
    "content": "东游观巩洛，逍遥丘墓间。秋草漫长柯，寒木入云烟。发轸有夙宴，息驾无愚贤。"
  },
  {
    "id": "weijin#395",
    "title": "为顾彦先作诗",
    "author": "陆机",
    "content": "肃肃素秋节，湛湛浓露凝。太阳夙夜降，少阴忽已升。"
  },
  {
    "id": "weijin#396",
    "title": "东宫诗",
    "author": "陆机",
    "content": "软颜收红蕊，玄鬓吐素华。冉冉逝将老，咄咄奈老何。"
  },
  {
    "id": "weijin#397",
    "title": "园葵诗二首 其二",
    "author": "陆机",
    "content": "翩翩晚凋葵，孤生寄北蕃。被蒙复露惠，微躯后时残。庇足周一智，生理各万端。不若闻道易，但伤知命难。"
  },
  {
    "id": "weijin#398",
    "title": "园葵诗二首 其一",
    "author": "陆机",
    "content": "种葵北园中，葵生郁萋萋。朝荣东北倾，夕颖西南晞。零露垂鲜泽，朗月耀其辉。时逝柔风戢，岁暮商猋飞。曾云无温夜，严霜有凝威。幸蒙高墉德，玄景荫素蕤。丰条并春盛，落叶后秋衰。庆彼晚凋福，忘此孤生悲。"
  },
  {
    "id": "weijin#399",
    "title": "拟今日良宴会诗",
    "author": "陆机",
    "content": "闲夜命欢友，置酒迎风馆。齐僮梁甫吟，秦娥张女弹。哀音绕栋宇，遗响入云汉。四座咸同志，羽觞不可算。高谈一何绮，蔚若朝霞烂。人生无几何，为乐常苦晏。譬彼伺晨鸟，扬声当及旦。曷为恒忧苦，守此贫与贱。"
  },
  {
    "id": "weijin#400",
    "title": "拟东城一何高诗",
    "author": "陆机",
    "content": "西山何其峻，层曲郁崔嵬。零露弥天坠，蕙叶凭林衰。寒暑相因袭，时逝忽如颓。三闾结飞辔，大耋嗟落晖。曷为牵世务，中心若有违。京洛多妖丽，玉颜侔琼蕤。闲夜抚鸣琴，惠音清且悲。长歌赴促节，哀响逐高徽。一唱万夫叹，再唱梁尘飞。思为河曲鸟，双游沣水湄。"
  },
  {
    "id": "weijin#401",
    "title": "拟兰若生春阳诗",
    "author": "陆机",
    "content": "嘉树生朝阳，凝霜封其条。执心守时信，岁寒终不凋。美人何其旷，灼灼在云霄。隆想弥年月，长啸入风飙。引领望天末，譬彼向阳翘。"
  },
  {
    "id": "weijin#402",
    "title": "拟行行重行行诗",
    "author": "陆机",
    "content": "悠悠行迈远，戚戚忧思深。此思亦何思，思君徽与音。音徽日夜离，缅邈若飞沈。王鲔怀河岫，晨风思北林。游子眇天末，还期不可寻。惊飙褰反信，归云难寄音。伫立想万里，沈忧萃我心。揽衣有馀带，循形不盈衿。去去遗情累，安处抚清琴。"
  },
  {
    "id": "weijin#403",
    "title": "拟西北有高楼诗",
    "author": "陆机",
    "content": "高楼一何峻，迢迢峻而安。绮窗出尘冥，飞陛蹑云端。佳人抚琴瑟，纤手清且闲。芳气随风结，哀响馥若兰。玉容谁能顾，倾城在一弹。伫立望日昃，踯躅再三叹。不怨伫立久，但愿歌者欢。思驾归鸿羽，比翼双飞翰。"
  },
  {
    "id": "weijin#404",
    "title": "拟明月何皎皎诗",
    "author": "陆机",
    "content": "安寝北堂上，明月入我牖。照之有馀辉，揽之不盈手。凉风绕曲房，寒蝉鸣高柳。踟蹰感节物，我行永已久。游宦会无成，离思难常守。"
  },
  {
    "id": "weijin#405",
    "title": "拟明月皎夜光诗",
    "author": "陆机",
    "content": "岁暮凉风发，昊天肃明明。招摇西北指，天汉东南倾。朗月照闲房，蟋蟀吟户庭。翻翻归雁集，嘒嘒寒蝉鸣。畴昔同宴友，翰飞戾高冥。服美改声听，居愉遗旧情。织女无机杼，大梁不架楹。"
  },
  {
    "id": "weijin#406",
    "title": "拟迢迢牵牛星诗",
    "author": "陆机",
    "content": "昭昭清汉晖，粲粲光天步。牵牛西北回，织女东南顾。华容一何冶，挥手如振素。怨彼河无梁，悲此年岁暮。跂彼无良缘，睆焉不得度。引领望大川，双涕如沾露。"
  },
  {
    "id": "weijin#407",
    "title": "拟青青河畔草诗",
    "author": "陆机",
    "content": "靡靡江蓠草，熠熠生河侧。皎皎彼姝女，阿那当轩织。粲粲妖容姿，灼灼美颜色。良人游不归，偏栖独支翼。空房来悲风，中夜起叹息。"
  },
  {
    "id": "weijin#408",
    "title": "拟青青陵上柏诗",
    "author": "陆机",
    "content": "冉冉高陵苹，习习随风翰。人生当几时，譬彼浊不澜。戚戚多滞念，置酒宴所欢。方驾振飞辔，远游入长安。名都一何绮，城阙郁盘桓。飞阁缨虹带，层台冒云冠。高门罗北阙，甲第椒与兰。侠客控绝景，都人骖玉轩。遨游放情愿，慷慨为谁叹。"
  },
  {
    "id": "weijin#409",
    "title": "拟庭中有奇树诗",
    "author": "陆机",
    "content": "欢友兰时往，迢迢匿音徽。虞渊引绝景，四节逝若飞。芳草久已茂，佳人竟不归。踯躅遵林渚，惠风入我怀。感物恋所欢，采此欲贻谁。"
  },
  {
    "id": "weijin#410",
    "title": "拟涉江采芙蓉诗",
    "author": "陆机",
    "content": "上山采琼蕊，穹谷饶芳兰。采采不盈掬，悠悠怀所欢。故乡一何旷，山川阻且难。沈思钟万里，踯躅独吟叹。"
  },
  {
    "id": "weijin#411",
    "title": "招隐诗",
    "author": "陆机",
    "content": "明发心不夷，振衣聊踯躅。踯躅欲安之，幽人在浚谷。朝采南涧藻，夕息西山足。轻条象云构，密叶成翠幄。激楚伫兰林，回芳薄秀木。山溜何泠泠，飞泉漱鸣玉。哀音附灵波，颓响赴曾曲。至乐非有假，安事浇淳朴。富贵苟难图，税驾从所欲。"
  },
  {
    "id": "weijin#412",
    "title": "招隐诗二首 其一",
    "author": "陆机",
    "content": "驾言寻飞遁，山路郁盘桓。芳兰振蕙叶，玉泉涌微澜。嘉卉献时服，灵术进朝餐。"
  },
  {
    "id": "weijin#413",
    "title": "诗 其六",
    "author": "陆机",
    "content": "惆怅怀平素，岂乐于兹同。岂宴栖末景，游豫蹑馀踪。"
  },
  {
    "id": "weijin#414",
    "title": "诗 其二",
    "author": "陆机",
    "content": "澄神玄漠流，栖心太素域。弭节欣高视，俟我大梦觉。"
  },
  {
    "id": "weijin#415",
    "title": "诗 其一",
    "author": "陆机",
    "content": "太素卜令宅，希微启奥基。玄冲纂懿文，虚无承先师。"
  },
  {
    "id": "weijin#416",
    "title": "诗 其三",
    "author": "陆机",
    "content": "老蚕晚绩缩，老女晚嫁辱。曾不如老鼠，翻飞成蝙蝠。"
  },
  {
    "id": "weijin#417",
    "title": "诗 其七",
    "author": "陆机",
    "content": "佳谷垂金颖。"
  },
  {
    "id": "weijin#418",
    "title": "诗 其五",
    "author": "陆机",
    "content": "物情竞纷纭，至理自宜贯。达观傥不融，居然见真赝。"
  },
  {
    "id": "weijin#419",
    "title": "诗 其八",
    "author": "陆机",
    "content": "石龟尚怀海，我宁忘故乡。"
  },
  {
    "id": "weijin#420",
    "title": "诗 其四",
    "author": "陆机",
    "content": "轨迹未及安，长辔忽已整。道遐觉日短，忧深使心褊。"
  },
  {
    "id": "weijin#421",
    "title": "春咏",
    "author": "陆机",
    "content": "节运同可悲，莫若春气甚。和风未及燠，遗凉清且凛。"
  },
  {
    "id": "weijin#422",
    "title": "赴洛道中作诗二首 其二",
    "author": "陆机",
    "content": "远游越山川，山川修且广。振策陟崇丘，安辔遵平莽。夕息抱影寐，朝徂衔思往。顿辔倚高岩，侧听悲风响。清露坠素辉，明月一何朗。抚枕不能寐，振衣独长想。"
  },
  {
    "id": "weijin#423",
    "title": "猛虎行",
    "author": "陆机",
    "content": "渴不饮盗泉水。热不息恶木阴。恶木岂无枝。志士多苦心。整驾肃时命。杖策将远寻。饥食猛虎窟。寒栖野雀林。日归功未建。时往岁载阴。崇云临岸骇。鸣条随风吟。静言幽谷底。长啸高山岑。急弦无懦响。亮节难为音。人生诚未易。曷云开此衿。眷我耿介怀。俯仰愧古今。"
  },
  {
    "id": "weijin#424",
    "title": "遨游出西城诗",
    "author": "陆机",
    "content": "遨游出西城，按辔循都邑。逝物随节改，时风肃且熠。迁化有常然，盛衰自相袭。靡靡年时改，冉冉老已及。行矣勉良图，使尔修名立。"
  },
  {
    "id": "weijin#425",
    "title": "赠斥丘令冯文罴诗",
    "author": "陆机",
    "content": "夙驾出东城，送子临江曲。密席接同志，羽觞飞酃渌。登楼望峻陂，时逝一何速。与子别所期，耀灵缘扶木。"
  },
  {
    "id": "weijin#426",
    "title": "赠纪士诗",
    "author": "陆机",
    "content": "琼环俟丰价，窈窕不自鬻。有美峨眉子，惠音清且淑。修姱协姝丽，华颜婉如玉。"
  },
  {
    "id": "weijin#427",
    "title": "赠顾彦先诗",
    "author": "陆机",
    "content": "清夜不能寐，悲风入我轩。立影对孤躯，哀声应苦言。"
  },
  {
    "id": "weijin#428",
    "title": "饮马长城窟行",
    "author": "陈琳",
    "content": "饮马长城窟。水寒伤马骨。往谓长城吏。慎莫稽留太原卒。官作自有程。举筑谐汝声。男儿宁当格斗死。何能怫郁筑长城。长城何连连。连连三千里。边城多健少。内舍多寡妇。作书与内舍。便嫁莫留住。善侍新姑嫜。时时念我故夫子。报书往边地。君今出语一何鄙。身在祸难中。何为稽留他家子。生男慎莫举。生女哺用脯。君独不见长城下。死人骸骨相撑拄。结发行事君。慊慊心意关。明知边地苦。贱妾何能久自全。"
  },
  {
    "id": "weijin#429",
    "title": "诗",
    "author": "陈琳",
    "content": "高会时不娱，羁客难为心。殷怀从中发，悲感激清音。投觞罢欢坐，逍遥步长林。萧萧山谷风，黯黯天路阴。惆怅忘旋反，歔欷涕沾襟。"
  },
  {
    "id": "weijin#430",
    "title": "诗",
    "author": "陈琳",
    "content": "节运时气舒，秋风凉且清。闲居心不娱，驾言从友生。翱翔戏长流，逍遥登高城。东望看畴野，回顾览园庭。嘉木凋绿叶，芳草纤红荣。骋哉日月逝，年命将西倾。建功不及时，钟鼎何所铭。收念还寝房，慷慨咏坟经。庶几及君在，立德垂功名。"
  },
  {
    "id": "weijin#431",
    "title": "宴会诗",
    "author": "陈琳",
    "content": "凯风飘阴云，白日扬素晖。良友招我游，高会宴中闱。玄鹤浮清泉，绮树焕青蕤。"
  },
  {
    "id": "weijin#432",
    "title": "情诗",
    "author": "徐干",
    "content": "高殿郁崇崇，广厦凄泠泠。微风起闺闼，落日照阶庭。踟蹰云屋下，啸歌倚华楹。君行殊不返，我饰为谁容。炉薰阖不用，镜匣上尘生。绮罗失常色，金翠暗无精。嘉肴既忘御，旨酒亦常停。顾瞻空寂寂，唯闻燕雀声。忧思连相属，中心如宿酲。"
  },
  {
    "id": "weijin#433",
    "title": "于清河见挽船士新婚与妻别诗",
    "author": "徐干",
    "content": "与君结新婚，宿昔当别离。凉风动秋草，蟋蟀鸣相随。冽冽寒蝉吟，蝉吟抱枯枝。枯枝时飞扬，身体忽迁移。不悲身迁移，但惜岁月驰。岁月无穷极，会合安可知。愿为双黄鹄，比翼戏清池。"
  },
  {
    "id": "weijin#434",
    "title": "室思诗六章 其一",
    "author": "徐干",
    "content": "沉阴结愁忧，愁忧为谁兴。念与君生别，各在天一方。良会未有期，中心摧且伤。不聊忧餐食，慊慊常饥空。端坐而无为，仿佛君容光。"
  },
  {
    "id": "weijin#435",
    "title": "室思诗六章 其四",
    "author": "徐干",
    "content": "惨惨时节尽，兰叶凋复零。喟然长叹息，君期慰我情。展转不能寐，长夜何绵绵。蹑履起出户，仰观三星连。自恨志不遂，泣涕如涌泉。"
  },
  {
    "id": "weijin#436",
    "title": "室思诗六章 其三",
    "author": "徐干",
    "content": "浮云何洋洋，愿因通我辞。飘飖不可寄，徙倚徒相思。人离皆复会，君独无返期。自君之出矣，明镜暗不治。思君如流水，何有穷已时。"
  },
  {
    "id": "weijin#437",
    "title": "室思诗六章 其二",
    "author": "徐干",
    "content": "峨峨高山首，悠悠万里道。君去日已远，郁结令人老。人生一世间，忽若暮春草。时不可再得，何为自愁恼。每诵昔鸿恩，贱躯焉足保。"
  },
  {
    "id": "weijin#438",
    "title": "室思诗六章 其六",
    "author": "徐干",
    "content": "人靡不有初，想君能终之。别来历年岁，旧恩何可期。重新而忘故，君子所尤讥。寄身虽在远，岂忘君须臾。既厚不为薄，想君时见思。"
  },
  {
    "id": "weijin#439",
    "title": "室思诗六章 其五",
    "author": "徐干",
    "content": "思君见巾栉，以益我劳勤。安得鸿鸾羽，觏此心中人。诚心亮不遂，搔首立悁悁。何言一不见，复会无因缘。故如比目鱼，今隔如参辰。"
  },
  {
    "id": "weijin#440",
    "title": "答刘桢诗",
    "author": "徐干",
    "content": "与子别无几，所经未一旬。我思一何笃，其愁如三春。虽路在咫尺，难涉如九关。陶陶朱夏德，草木昌且繁。"
  },
  {
    "id": "weijin#441",
    "title": "从征行方头山诗",
    "author": "袁宏",
    "content": "峨峨太行，凌虚抗势。天岭交气，窈然无际。澄流入神，玄谷应契。四象悟心，幽人来憩。"
  },
  {
    "id": "weijin#442",
    "title": "拟古诗",
    "author": "袁宏",
    "content": "高馆百馀仞，迢递虚中亭。文幌曜琼扇，碧疏映绮棂。"
  },
  {
    "id": "weijin#443",
    "title": "咏史诗二首 其二",
    "author": "袁宏",
    "content": "无名困蝼蚁，有名世所疑。中庸难为体，狂狷不及时。杨恽非忌贵，知及有馀辞。躬耕南山下，芜秽不遑治。赵瑟奏哀音，秦声歌新诗。吐音非凡唱，负此欲何之。"
  },
  {
    "id": "weijin#444",
    "title": "咏史诗二首 其一",
    "author": "袁宏",
    "content": "周昌梗概臣，辞达不为讷。汲黯社稷器，栋梁表天骨。陆贾厌解纷，时与酒梼杌。婉转将相门，一言和平勃。趋舍各有之，俱令道不没。"
  },
  {
    "id": "weijin#445",
    "title": "采菊诗",
    "author": "袁宏",
    "content": "息足回阿，圆坐长林。披榛即涧，藉草依阴。"
  },
  {
    "id": "weijin#446",
    "title": "乙巳岁三月为建威参军使都经钱溪",
    "author": "陶潜",
    "content": "我不践斯境，岁月好已积。晨夕看山川，事事悉如昔。微雨洗高林，清飙矫云翮。眷彼品物存，义风都未隔。伊余何为者，勉励从兹役。一形似有制，素襟不可易。园田日梦想，安得久离析。终怀在归舟，谅哉宜霜柏。"
  },
  {
    "id": "weijin#447",
    "title": "九日闲居并序",
    "author": "陶潜",
    "content": "世短意恒多，斯人乐久生。日月依辰至，举俗爱其名。露凄暄风息，气澈天象明。往燕无遗影，来雁有馀声。酒能祛百虑，菊解制颓龄。如何蓬庐士，空视时运倾！尘爵耻虚罍，寒华徒自荣。敛襟独闲谣，缅焉起深情。栖迟固多娱，淹留岂无成？"
  },
  {
    "id": "weijin#448",
    "title": "与殷晋安别并序",
    "author": "陶潜",
    "content": "游好非少长，一遇尽殷勤。信宿酬清话，益复知为亲。去岁家南里，薄作少时邻。负杖肆游从，淹留忘宵晨。语默自殊势，亦知当乖分。未谓事已及，兴言在兹春。飘飘西来风，悠悠东去云。山川千里外，言笑难为因。良才不隐世，江湖多贱贫。脱有经过便，念来存故人。"
  },
  {
    "id": "weijin#449",
    "title": "乞食",
    "author": "陶潜",
    "content": "饥来驱我去，不知竟何之！行行至斯里，叩门拙言辞。主人解余意，遗赠岂虚来？谈谐终日夕，觞至辄倾杯。情欣新知欢，言咏遂赋诗。感子漂母惠，愧我非韩才。衔戢知何谢，冥报以相贻。"
  },
  {
    "id": "weijin#450",
    "title": "于王抚军座送客",
    "author": "陶潜",
    "content": "秋日凄且厉，百卉具已腓。爰以履霜节，登高饯将归。寒气冒山泽，游云倏无依。洲渚四缅邈，风水互乖违。瞻夕欣良宴，离言聿云悲。晨鸟暮来还，悬车敛馀辉。逝止判殊路，旋驾怅迟迟。目送回舟远，情随万化遗。"
  },
  {
    "id": "weijin#451",
    "title": "飞龙篇",
    "author": "曹植",
    "content": "芝盖翩翩。"
  },
  {
    "id": "weijin#452",
    "title": "秋胡行",
    "author": "曹植",
    "content": "歌以咏言。大魏承天玑。"
  },
  {
    "id": "weijin#453",
    "title": "应诏",
    "author": "曹植",
    "content": "肃承明诏，应会皇都。星陈夙驾，秣马脂车。命彼掌徒，肃我征旅。朝发鸾台，夕宿兰渚。芒芒原隰，祁祁士女。经彼公田，乐我稷黍。爰有樛木，重阴匪息。虽有糇粮，饥不遑食。望城不过，面邑不游。仆夫警策，平路是由。玄驷蔼蔼，扬镳漂沫。流风翼衡，轻云承盖。涉涧之滨，缘山之隈。遵彼河浒，黄阪是阶。西济关谷，或降或升。騑骖倦路，载寝载兴。将朝圣皇，匪敢晏宁。弭节长骛，指日遄征。前驱举燧，后乘抗旌。轮不辍运，鸾无废声。爰暨帝室，税此西墉。嘉诏未赐，朝觐莫从。仰瞻城阈，俯惟阙庭。长怀永慕，忧心如酲。"
  },
  {
    "id": "weijin#454",
    "title": "离友诗",
    "author": "曹植",
    "content": "灵鉴无私。"
  },
  {
    "id": "weijin#455",
    "title": "诗",
    "author": "曹植",
    "content": "身被轻煖。"
  },
  {
    "id": "weijin#456",
    "title": "诗",
    "author": "曹植",
    "content": "弹筝奋逸响，新声好入神。"
  },
  {
    "id": "weijin#457",
    "title": "止酒",
    "author": "陶潜",
    "content": "居止次城邑，逍遥自闲止。坐止高荫下，步止荜门里。好味止园葵，大欢止稚子。平生不止酒，止酒情无喜。暮止不安寝，晨止不能起。日日欲止之，营卫止不理。徒知止不乐，未信止利己。始觉止为善，今朝真止矣。从此一止去，将止扶桑涘。清颜止宿容，奚止千万祀。"
  },
  {
    "id": "weijin#458",
    "title": "丙辰岁八月中于下噀田舍获",
    "author": "陶潜",
    "content": "贫居依稼穑，戮力东林隈。不言春作苦，常恐负所怀。司田眷有秋，寄声与我谐。饥者欢初饱，束带候鸣鸡。扬楫越平湖，泛随清壑回。郁郁荒山里，猿声闲且哀。悲风爱静夜，林鸟喜晨开。曰余作此来，三四星火颓。姿年逝已老，其事未云乖。遥谢荷蓧翁，聊得从君栖。"
  },
  {
    "id": "weijin#459",
    "title": "归园田居五首 其一",
    "author": "陶潜",
    "content": "少无适俗韵，性本爱丘山。误落尘网中，一去三十年。羁鸟恋旧林，池鱼思故渊。开荒南野际，守拙归园田。方宅十馀亩，草屋八九间。榆柳荫后园，桃李罗堂前。暧暧远人村，依依墟里烟。狗吠深巷中，鸡鸣桑树巅。户庭无尘杂，虚室有馀闲。久在樊笼里，复得返自然。"
  },
  {
    "id": "weijin#460",
    "title": "归园田居五首 其二",
    "author": "陶潜",
    "content": "野外罕人事，穷巷寡轮鞅。白日掩荆扉，虚室绝尘想。时复墟曲中，披草共来往。相见无杂言，但道桑麻长。桑麻日已长，我土日已广。常恐霜霰至，零落同草莽。"
  },
  {
    "id": "weijin#461",
    "title": "归园田居五首 其三",
    "author": "陶潜",
    "content": "种豆南山下，草盛豆苗稀。晨兴理荒秽，带月荷锄归。道狭草木长，夕露沾我衣。衣沾不足惜，但使愿无违！"
  },
  {
    "id": "weijin#462",
    "title": "归园田居五首 其四",
    "author": "陶潜",
    "content": "久去山泽游，浪莽林野娱。试携子侄辈，披榛步荒墟。徘徊丘垄间，依依昔人居。井灶有遗处，桑竹残朽株。借问采薪者：此人皆焉如？薪者向我言：死殁无复馀。“一世异朝市，”此语真不虚。人生似幻化，终当归空无。"
  },
  {
    "id": "weijin#463",
    "title": "归园田居五首 其五",
    "author": "陶潜",
    "content": "怅恨独策还，崎岖历榛曲。山涧清且浅，遇以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。"
  },
  {
    "id": "weijin#464",
    "title": "戊申岁六月中遇火",
    "author": "陶潜",
    "content": "草庐寄穷巷，甘以辞华轩。正夏长风急，林室顿烧燔。一宅无遗宇，舫舟荫门前。迢迢新秋夕，亭亭月将圆。果菜始复生，惊鸟尚未还。中宵伫遥念，一盼周九天。总发抱孤介，奄出四十年。形迹凭化往，灵府长独闲。贞刚自有质，玉石乃非坚。仰想东户时，馀粮宿中田。鼓腹无所思，朝起暮归眠。既已不遇兹，且遂灌我园。"
  },
  {
    "id": "weijin#465",
    "title": "示周续之祖企谢景夷三郎",
    "author": "陶潜",
    "content": "负疴颓檐下，终日无一欣。药石有时闲，念我意中人。相去不寻常，道路邈何因？周生述孔业，祖谢响然臻。道丧向千载，今朝复斯闻。马队非讲肆，校书亦已勤。老夫有所爱，思与尔为邻。愿言诲诸子，从我颍水滨。"
  },
  {
    "id": "weijin#466",
    "title": "岁暮和张常侍",
    "author": "陶潜",
    "content": "市朝凄旧人，骤骥感悲泉。明旦非今日，岁暮余何言。素颜敛光润，白发一已繁。阔哉秦穆谈，旅力岂未愆！向夕长风起，寒云没西山。厉厉气遂严，纷纷飞鸟还。民生鲜常在，矧伊愁苦缠。屡阙清酤至，无以乐当年。穷通靡攸虑，憔悴由化迁。抚己有深怀，履运增慨然。"
  },
  {
    "id": "weijin#467",
    "title": "有会而作并序",
    "author": "陶潜",
    "content": "弱年逢家乏，老至更长饥。菽麦实所羡，孰敢慕甘肥！惄如亚九饭，当暑厌寒衣。岁月将欲暮，如何辛苦悲。常善粥者心，深恨蒙袂非。嗟来可足吝，徒没空自遗。斯滥岂彼志，固穷夙所归。馁也已矣夫，在昔余多师。"
  },
  {
    "id": "weijin#468",
    "title": "杂诗十二首 其一",
    "author": "陶潜",
    "content": "人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。"
  },
  {
    "id": "weijin#469",
    "title": "杂诗十二首 其九",
    "author": "陶潜",
    "content": "遥遥从羁役，一心处两端。掩泪泛东逝，顺流追时迁。日没星与昴，势翳西山巅。萧条隔天涯，惆怅念常餐。慷慨思南归，路遐无由缘。关梁难亏替，绝音寄斯篇。"
  },
  {
    "id": "weijin#470",
    "title": "杂诗十二首 其十",
    "author": "陶潜",
    "content": "闲居执荡志，时驶不可稽。驱役无停息，轩裳逝东崖。泛舟拟董司，悲风激我怀。岁月有常御，我来淹已弥。慷慨忆绸缪，此情久已离。荏苒经十载，暂为人所羁。庭宇翳馀木，倏忽日月亏。"
  },
  {
    "id": "weijin#471",
    "title": "杂诗十二首 其二",
    "author": "陶潜",
    "content": "白日沦西河，素月出东岭。遥遥万里辉，荡荡空中景。风来入房户，夜中枕席冷。气变悟时易，不眠知夕永。欲言无予和，挥杯劝孤影。日月掷人去，有志不获骋。念此怀悲栖，终晓不能静。"
  },
  {
    "id": "weijin#472",
    "title": "杂诗十二首 其十一",
    "author": "陶潜",
    "content": "我行未云远，回顾惨风凉。春燕应节起，高飞拂尘梁。边雁悲无所，代谢归北乡。离鹍鸣清池，涉暑经秋霜。愁人难为辞，遥遥春夜长。"
  },
  {
    "id": "weijin#473",
    "title": "杂诗十二首 其三",
    "author": "陶潜",
    "content": "荣华难久居，盛衰不可量。昔为三春蕖，今作秋莲房。严霜结野草，枯悴未遽央。日月有环周，我去不再阳。眷眷往昔时，忆此断人肠。"
  },
  {
    "id": "weijin#474",
    "title": "杂诗十二首 其四",
    "author": "陶潜",
    "content": "丈夫志四海，我愿不知老。亲戚共一处，子孙还相保。觞弦肆朝日，樽中酒不燥。缓带尽欢娱，起晚眠常早。孰若当世士，冰炭满怀抱。百年归丘垄，用此空名道？"
  },
  {
    "id": "weijin#475",
    "title": "杂诗十二首 其十二",
    "author": "陶潜",
    "content": "袅袅松摽崖，婉娈柔童子。年始三五间，乔柯何可倚？养色含津气，粲然有心理。"
  },
  {
    "id": "weijin#476",
    "title": "杂诗十二首 其五",
    "author": "陶潜",
    "content": "忆我少壮时，无乐自欣豫。猛志逸四海，骞翮思远翥。荏苒岁月颓，此心稍已去。值欢无复娱，每每多忧虑。气力渐衰损，转觉日不如。壑舟无须臾，引我不得住。前涂当几许？未知止泊处。古人惜寸阴，念此使人惧。"
  },
  {
    "id": "weijin#477",
    "title": "杂诗十二首 其六",
    "author": "陶潜",
    "content": "昔闻长者言，掩耳每不喜。奈何五十年，忽已亲此事。求我盛年欢，一毫无复意。去去转欲远，此生岂再值？倾家时作乐，竟此岁月驶。有子不留金，何用身后置。"
  },
  {
    "id": "weijin#478",
    "title": "杂诗十二首 其七",
    "author": "陶潜",
    "content": "日月不肯迟，四时相催迫。寒风拂枯条，落叶掩长陌。弱质与运颓，玄鬓早已白。素标插人头，前涂渐就窄。家为逆旅舍，我如当去客。去去欲何之，南山有旧宅。"
  },
  {
    "id": "weijin#479",
    "title": "杂诗十二首 其八",
    "author": "陶潜",
    "content": "代耕本非望，所业在田桑。躬亲未曾替，寒馁常糟糠。岂期过满腹，但愿饱粳粮。御冬足大布，粗絺以应阳。正尔不能得，哀哉亦可伤！人皆尽获宜，拙生失其方。理也可奈何，且为陶一觞。"
  },
  {
    "id": "weijin#480",
    "title": "形影神并序 其一 形赠影",
    "author": "陶潜",
    "content": "天地长不没，山川无改时。草木得常理，霜露荣悴之。谓人最灵智，独复不如兹！适见在世中，奄去靡归期。奚觉无一人，亲识岂相思！但馀平生物，举目情凄洏。我无腾化术，必尔不复疑。愿君取吾言，得酒莫苟辞。"
  },
  {
    "id": "weijin#481",
    "title": "拟古九首 其一",
    "author": "陶潜",
    "content": "荣荣窗下兰，密密堂前柳。初与君别时，不谓行当久。出门万里客，中道逢嘉友。未言心相醉，不在接杯酒。兰枯柳亦衰，遂令此言负。多谢诸少年，相知不中厚。意气倾人命，离隔复何有？"
  },
  {
    "id": "weijin#482",
    "title": "拟古九首 其二",
    "author": "陶潜",
    "content": "辞家夙严驾，当往志无终。问君今何行？非商复非戎。闻有田子春，节义为士雄。斯人久已死，乡里习其风。生有高世名，既没传无穷。不学狂驰子，直在百年中。"
  },
  {
    "id": "weijin#483",
    "title": "拟古九首 其三",
    "author": "陶潜",
    "content": "仲春遘时雨，始雷发东隅。众蛰各潜骇，草木从横舒。翩翩新来燕，双双入我庐。先巢故尚在，相将还旧居。自从分别来，门庭日荒芜。我心固匪石，君情定何如？"
  },
  {
    "id": "weijin#484",
    "title": "拟古九首 其四",
    "author": "陶潜",
    "content": "迢迢百尺楼，分明望四荒。暮作归云宅，朝为飞鸟堂。山河满目中，平原独茫茫。古时功名士，慷慨争此场。一旦百岁后，相与还北邙。松柏为人伐，高坟互低昂。颓基无遗主，游魂在何方？荣华诚足贵，亦复可怜伤！"
  },
  {
    "id": "weijin#485",
    "title": "拟古九首 其五",
    "author": "陶潜",
    "content": "东方有一士，被服常不完。三旬九遇食，十年著一冠。辛勤无此比，常有好容颜。我欲观其人，晨去越河关。青松夹路生，白云宿檐端。知我故来意，取琴为我弹。上弦惊别鹤，下弦操孤鸾。愿留就君住，从今至岁寒。"
  },
  {
    "id": "weijin#486",
    "title": "拟古九首 其六",
    "author": "陶潜",
    "content": "苍苍谷中树，冬夏常如兹。年年见霜雪，谁谓不知时？厌闻世上语，结友到临淄。稷下多谈士，指彼决吾疑。装束既有日，已与家人辞。行行停出门，还坐更自思。不怨道里长，但畏人我欺。万一不合意，永为世笑之。伊怀难具道，为君作此诗。"
  },
  {
    "id": "weijin#487",
    "title": "拟古九首 其七",
    "author": "陶潜",
    "content": "日暮天无云，春风扇微和。佳人美清夜，达曙酣且歌。歌竟长叹息，持此感人多。皎皎云间月，灼灼叶中华。岂无一时好，不久当如何？"
  },
  {
    "id": "weijin#488",
    "title": "拟古九首 其八",
    "author": "陶潜",
    "content": "少时壮且厉，抚剑独行游。谁言行游近，张掖至幽州。饥食首阳薇，渴饮易水流。不见相知人，惟见古时丘。路边两高坟，伯牙与庄周。此士难再得，吾行欲何求？"
  },
  {
    "id": "weijin#489",
    "title": "拟古九首 其九",
    "author": "陶潜",
    "content": "种桑长江边，三年望当采。枝条始欲茂，忽值山河改。柯叶自摧折，根株浮沧海。春蚕既无食，寒衣欲谁待？本不植高原，今日复何悔！"
  },
  {
    "id": "weijin#490",
    "title": "拟挽歌辞三首 其一",
    "author": "陶潜",
    "content": "有生必有死，早终非命促。昨暮同为人，今旦在鬼录。魂气散何之？枯形寄空木。娇儿索父啼，良友抚我哭。得失不复知，是非安能觉？千秋万岁后，谁知荣与辱。但恨在世时，饮酒不得足。"
  },
  {
    "id": "weijin#491",
    "title": "拟挽歌辞三首 其二",
    "author": "陶潜",
    "content": "在昔无酒饮，今但湛空觞。春醪生浮蚁，何时更能尝？肴案盈我前，亲旧哭我傍。欲语口无音，欲视眼无光。昔在高堂寝，今宿荒草乡。荒草无人眠，极视正茫茫。一朝出门去，归来良未央。"
  },
  {
    "id": "weijin#492",
    "title": "拟挽歌辞三首 其三",
    "author": "陶潜",
    "content": "荒草何茫茫，白杨亦萧萧。严霜九月中，送我出远郊。四面无人居，高坟正嶕峣。马为仰天鸣，风为自萧条。幽室一已闭，千年不复朝。千年不复朝，贤达无奈何。向来相送人，各自还其家。亲戚或馀悲，他人亦已歌。死去何所道？托体同山阿。"
  },
  {
    "id": "weijin#493",
    "title": "辛丑岁七月赴假还江陵夜行涂中",
    "author": "陶潜",
    "content": "闲居三十载，遂与尘事冥。诗书敦宿好，林园无俗情。如何舍此去，遥遥至南荆。叩枻新秋月，临流别友生。凉风起将夕，夜景湛虚明。昭昭天宇阔，皛皛川上平。怀役不遑寐，中宵尚孤征。商歌非吾事，依依在耦耕。投冠旋旧墟，不为好爵萦。养真衡茅下，庶以善自名。"
  },
  {
    "id": "weijin#494",
    "title": "还旧居",
    "author": "陶潜",
    "content": "畴昔家上京，六载去还归。今日始复来，恻怆多所悲。阡陌不移旧，邑屋或时非。履历周故居，邻老罕复遗。步步寻往迹，有处特依依。流幻百年中，寒暑日相推。常恐大化尽，气力不及衰。拨置且莫念，一觞聊可挥。"
  },
  {
    "id": "weijin#495",
    "title": "连雨独饮",
    "author": "陶潜",
    "content": "运生会归尽，终古谓之然。世间有松乔，于今定何间？故老赠余酒，乃言饮得仙。试酌百情远，重觞忽忘天。天岂去此哉！任真无所先。云鹤有奇翼，八表须臾还。自我抱兹独，僶俛四十年。形骸久已化，心在复何言。"
  },
  {
    "id": "weijin#496",
    "title": "饮酒二十首并序 其一",
    "author": "陶潜",
    "content": "衰荣无定在，彼此更共之。邵生瓜田中，宁似东陵时。寒暑有代谢，人道每如兹。达人解其会，逝将不复疑。忽与一觞酒，日夕欢相持。"
  },
  {
    "id": "weijin#497",
    "title": "饮酒二十首并序 其二",
    "author": "陶潜",
    "content": "积善云有报，夷叔在西山。善恶苟不应，何事空立言？九十行带索，饥寒况当年。不赖固穷节，百世当谁传。"
  },
  {
    "id": "weijin#498",
    "title": "饮酒二十首并序 其三",
    "author": "陶潜",
    "content": "道丧向千载，人人惜其情。有酒不肯饮，但顾世间名。所以贵我身，岂不在一生。一生复能几，倏如流电惊。鼎鼎百年内，持此欲何成！"
  },
  {
    "id": "weijin#499",
    "title": "饮酒二十首并序 其四",
    "author": "陶潜",
    "content": "栖栖失群鸟，日暮犹独飞。裴回无定止，夜夜声转悲。厉响思清远，去来何依依。因值孤生松，敛翮遥来归。劲风无荣木，此荫独不衰。托身已得所，千载不相违。"
  },
  {
    "id": "weijin#500",
    "title": "饮酒二十首并序 其五",
    "author": "陶潜",
    "content": "结庐在人境，而无车马喧。问君何能尔？心远地自偏。采菊东篱下，悠然见南山。山气日夕嘉，飞鸟相与还。此中有真意，欲辩已忘言。"
  },
  {
    "id": "weijin#501",
    "title": "饮酒二十首并序 其六",
    "author": "陶潜",
    "content": "行止千万端，谁知非与是？是非苟相形，雷同共誉毁。三季多此事，达士似不尔。咄咄俗中恶，且当从黄绮。"
  },
  {
    "id": "weijin#502",
    "title": "饮酒二十首并序 其七",
    "author": "陶潜",
    "content": "秋菊有佳色，裛露掇其英。泛此忘忧物，远我遗世情。一觞虽独进，杯尽壶自倾。日入群动息，归鸟趋林鸣。啸傲东轩下，聊复得此生。"
  },
  {
    "id": "weijin#503",
    "title": "饮酒二十首并序 其八",
    "author": "陶潜",
    "content": "青松在东园，众草没其姿。凝霜殄异类，卓然见高枝。连林人不觉，独树众乃奇。提壶挂寒柯，远望时复为。吾生梦幻间，何事绁尘羁。"
  },
  {
    "id": "weijin#504",
    "title": "饮酒二十首并序 其九",
    "author": "陶潜",
    "content": "清晨闻叩门，倒裳往自开。问子为谁与？田父有好怀。壶浆远见候，疑我与时乖。褴缕茅檐下，未足为高栖。一世皆尚同，愿君汨其泥。深感父老言，禀气寡所谐。纡辔诚可学，违己讵非迷！且共欢此饮，吾驾不可回。"
  },
  {
    "id": "weijin#505",
    "title": "饮酒二十首并序 其十",
    "author": "陶潜",
    "content": "在昔曾远游，直至东海隅。道路迥且长，风波阻中涂。此行谁使然？似为饥所驱。倾身营一饱，少许便有馀。恐此非名计，息驾归闲居。"
  },
  {
    "id": "weijin#506",
    "title": "饮酒二十首并序 其十一",
    "author": "陶潜",
    "content": "颜生称为仁，荣公言有道。屡空不获年，长饥至于老。虽留身后名，一生亦枯槁。死去何所知，称心固为好。客养千金躯，临化消其宝。裸葬何必恶，人当解其表。"
  },
  {
    "id": "weijin#507",
    "title": "饮酒二十首并序 其十二",
    "author": "陶潜",
    "content": "长公曾一仕，壮节忽失时。杜门不复出，终身与世辞。仲理归大泽，高风始在兹。一往便当已，何为复狐疑？去去当奚道，世俗久相欺。摆落悠悠谈，请从余所之。"
  },
  {
    "id": "weijin#508",
    "title": "饮酒二十首并序 其十三",
    "author": "陶潜",
    "content": "有客常同止，取舍邈异境。一士长独醉，一夫终年醒。醒醉还相笑，发言各不领。规规一何愚，兀傲差若颖。寄言酣中客，日没烛当秉。"
  },
  {
    "id": "weijin#509",
    "title": "饮酒二十首并序 其十四",
    "author": "陶潜",
    "content": "故人赏我趣，挈壶相与至。班荆坐松下，数斟已复醉。父老杂乱言，觞酌失行次。不觉知有我，安知物为贵。悠悠迷所留，酒中有深味。"
  },
  {
    "id": "weijin#510",
    "title": "饮酒二十首并序 其十五",
    "author": "陶潜",
    "content": "贫居乏人工，灌木荒余宅。班班有翔鸟，寂寂无行迹。宇宙一何悠，人生少至百。岁月相催逼，鬓边早已白。若不委穷达，素抱深可惜。"
  },
  {
    "id": "weijin#511",
    "title": "饮酒二十首并序 其十六",
    "author": "陶潜",
    "content": "少年罕人事，游好在六经。行行向不惑，淹留自无成。竟抱固穷节，饥寒饱所更。弊庐交悲风，荒草没前庭。披褐守长夜，晨鸡不肯鸣。孟公不在兹，终以翳吾情。"
  },
  {
    "id": "weijin#512",
    "title": "饮酒二十首并序 其十七",
    "author": "陶潜",
    "content": "幽兰生前庭，含薰待清风。清风脱然至，见别萧艾中。行行失故路，任道或能通。觉悟当念还，鸟尽废良弓。"
  },
  {
    "id": "weijin#513",
    "title": "饮酒二十首并序 其十八",
    "author": "陶潜",
    "content": "子云性嗜酒，家贫无由得。时赖好事人，载醪祛所惑。觞来为之尽，是咨无不塞。有时不肯言，岂不在伐国。仁者用其心，何尝失显默。"
  },
  {
    "id": "weijin#514",
    "title": "饮酒二十首并序 其十九",
    "author": "陶潜",
    "content": "畴昔苦长饥，投耒去学仕。将养不得节，冻馁固缠己。是时向立年，志意多所耻。遂尽介然分，终死归田里。冉冉星气流，亭亭复一纪。世路廓悠悠，杨朱所以止。虽无挥金事，浊酒聊可恃。"
  },
  {
    "id": "weijin#515",
    "title": "饮酒二十首并序 其二十",
    "author": "陶潜",
    "content": "羲农去我久，举世少复真。汲汲鲁中叟，弥缝使其淳。凤鸟虽不至，礼乐暂得新。洙泗辍微响，漂流逮狂秦。诗书复何罪，一朝成灰尘。区区诸老翁，为事诚殷勤。如何绝世下，六籍无一亲！终日驰车走，不见所问津。若复不快饮，空负头上巾。但恨多谬误，君当恕醉人。"
  },
  {
    "id": "weijin#516",
    "title": "和刘柴桑",
    "author": "陶潜",
    "content": "山泽久见招，胡事乃踌躇？直为亲旧故，未忍言索居。良辰入奇怀，挈杖还西庐。荒途无归人，时时见废墟。茅茨已就治，新畴复应畬。谷风转凄薄，春醪解饥劬。弱女虽非男，慰情良胜无。栖栖世中事，岁月共相疏。耕织称其用，过此奚所须。去去百年外，身名同翳如。"
  },
  {
    "id": "weijin#517",
    "title": "和胡西曹示顾贼曹",
    "author": "陶潜",
    "content": "蕤宾五月中，清朝起南飔。不驶亦不迟，飘飘吹我衣。重云蔽白日，闲雨纷微微。流目视西园，晔晔荣紫葵。于今甚可爱，奈何当复衰！感物愿及时，每恨靡所挥。悠悠待秋稼，寥落将赊迟。逸想不可淹，猖狂独长悲。"
  },
  {
    "id": "weijin#518",
    "title": "和郭主簿二首 其一",
    "author": "陶潜",
    "content": "蔼蔼堂前林，中夏贮清阴。凯风因时来，回飙开我襟。息交游闲业，卧起弄书琴。园蔬有馀滋，旧谷犹储今。营己良有极，过足非所钦。舂秫作美酒，酒熟吾自斟。弱子戏我侧，学语未成音。此事真复乐，聊用忘华簪。遥遥望白云，怀古一何深。"
  },
  {
    "id": "weijin#519",
    "title": "和郭主簿二首 其二",
    "author": "陶潜",
    "content": "和泽周三春，清凉素秋节。露凝无游氛，天高肃景澈。陵岑耸逸峰，遥瞻皆奇绝。芳菊开林耀，青松冠岩列。怀此贞秀姿，卓为霜下杰。衔觞念幽人，千载抚尔诀。检素不获展，厌厌竟良月。"
  },
  {
    "id": "weijin#520",
    "title": "咏二疏",
    "author": "陶潜",
    "content": "大象转四时，功成者自去。借问衰周来，几人得其趣？游目汉廷中，二疏复此举。高啸返旧居，长揖储君傅。饯送倾皇朝，华轩盈道路。离别情所悲，馀荣何足顾。事胜感行人，贤哉岂常誉？厌厌闾里欢，所营非近务。促席延故老，挥觞道平素。问金终寄心，清言晓未悟。放意乐馀年，遑恤身后虑。谁云其人亡，久而道弥著。"
  },
  {
    "id": "weijin#521",
    "title": "咏三良",
    "author": "陶潜",
    "content": "弹冠乘通津，但惧时我遗。服勤尽岁月，常恐功愈微。忠情谬获露，遂为君所私。出则陪文舆，入必侍丹帷。箴规向已从，计议初无亏。一朝长逝后，愿言同此归。厚恩固难忘，君命安可违？临穴罔惟疑，投义志攸希。荆棘笼高坟，黄鸟声正悲。良人不可赎，泫然沾我衣。"
  },
  {
    "id": "weijin#522",
    "title": "咏贫士七首 其一",
    "author": "陶潜",
    "content": "万族各有托，孤云独无依。暧暧空中灭，何时见馀晖？朝霞开宿雾，众鸟相与飞。迟迟出林翮，未夕复来归。量力守故辙，岂不寒与饥？知音苟不存，已矣何所悲。"
  },
  {
    "id": "weijin#523",
    "title": "咏贫士七首 其二",
    "author": "陶潜",
    "content": "凄厉岁云暮，拥褐曝前轩。南圃无遗秀，枯条盈北园。倾壶绝馀沥，窥灶不见烟。诗书塞座外，日昃不遑研。闲居非陈厄，窃有愠见言。何以慰吾怀？赖古多此贤。"
  },
  {
    "id": "weijin#524",
    "title": "咏贫士七首 其三",
    "author": "陶潜",
    "content": "荣叟老带索，欣然方弹琴。原生纳决屦，清歌畅商音。重华去我久，贫士世相寻。弊襟不掩肘，藜羹常乏斟。岂忘袭轻裘？苟得非所钦。赐也徒能辩，乃不见吾心。"
  },
  {
    "id": "weijin#525",
    "title": "咏贫士七首 其四",
    "author": "陶潜",
    "content": "安贫守贱者，自古有黔娄。好爵吾不荣，厚馈吾不酬。一旦寿命尽，弊服仍不周。岂不知其极，非道故无忧。从来将千载，未复见斯俦。朝与仁义生，夕死复何求？"
  },
  {
    "id": "weijin#526",
    "title": "咏贫士七首 其五",
    "author": "陶潜",
    "content": "袁安困积雪，邈然不可干。阮公见钱入，即日弃其官。刍藁有常温，采莒足朝餐。岂不实辛苦？所惧非饥寒。贫富常交战，道胜无戚颜。至德冠邦闾，清节映西关。"
  },
  {
    "id": "weijin#527",
    "title": "咏贫士七首 其六",
    "author": "陶潜",
    "content": "仲蔚爱穷居，绕宅生蒿蓬。翳然绝交游，赋诗颇能工。举世无知者，止有一刘龚。此士胡独然？寔由罕所同。介焉安其业，所乐非穷通。人事固以拙，聊得长相从。"
  },
  {
    "id": "weijin#528",
    "title": "咏贫士七首 其七",
    "author": "陶潜",
    "content": "昔在黄子廉，弹冠佐名州。一朝辞吏归，清贫略难俦。年饥感仁妻，泣涕向我流。丈夫虽有志，固为儿女忧。惠孙一晤叹，腆赠竟莫酬。谁云固穷难，邈哉此前修。"
  },
  {
    "id": "weijin#529",
    "title": "咏荆轲",
    "author": "陶潜",
    "content": "燕丹善养士，志在报强嬴。招集百夫良，岁暮得荆卿。君子死知己，提剑出燕京。素骥鸣广陌，慷慨送我行。雄发指危冠，猛气冲长缨。饮饯易水上，四座列群英。渐离击悲筑，宋意唱高声。萧萧哀风逝，淡淡寒波生。商音更流涕，羽奏壮士惊。一去知不归，且有后世名。登车何时顾，飞盖入秦庭。凌厉越万里，逶迤过千城。图穷事自至，豪主正怔营。惜哉剑术疏，奇功遂不成。其人虽已没，千载有馀情。"
  },
  {
    "id": "weijin#530",
    "title": "始作镇军参军经曲阿",
    "author": "陶潜",
    "content": "弱龄寄事外，委怀在琴书。被褐欣自得，屡空常晏如。时来苟冥会，宛辔憩通衢。投策命晨装，暂与园田疏。眇眇孤舟逝，绵绵归思纡。我行岂不遥，登降千里馀。目倦川涂异，心念山泽居。望云惭高鸟，临水愧游鱼。真想初在襟，谁谓形迹拘？聊且凭化迁，终返班生庐。"
  },
  {
    "id": "weijin#531",
    "title": "庚子岁五月中从都还阻风于规林二首 其一",
    "author": "陶潜",
    "content": "行行循归路，计日望旧居。一欣侍温颜，再喜见友于。鼓棹路崎曲，指景限西隅。江山岂不险？归子念前途。凯风负我心，戢枻守穷湖。高莽眇无界，夏木独森疏。谁言客舟远？近瞻百里馀。延目识南岭，空叹将焉如。"
  },
  {
    "id": "weijin#532",
    "title": "庚子岁五月中从都还阻风于规林二首 其二",
    "author": "陶潜",
    "content": "自古叹行役，我今始知之。山川一何旷，巽坎难与期。崩浪聒天响，长风无息时。久游恋所生，如何淹在兹。静念园林好，人间良可辞。当年讵有几，纵心复何疑！"
  },
  {
    "id": "weijin#533",
    "title": "庚戌岁九月中于西田获旱稻",
    "author": "陶潜",
    "content": "人生归有道，衣食固其端。孰是都不营，而以求自安。开春理常业，岁功聊可观。晨出肆微勤，日入负禾还。山中饶霜露，风气亦先寒。田家岂不苦，弗获辞此难。四体诚乃疲，庶无异患干。盥濯息檐下，斗酒散襟颜。遥遥沮溺心，千载乃相关。但愿长如此，躬耕非所叹。"
  },
  {
    "id": "weijin#534",
    "title": "责子",
    "author": "陶潜",
    "content": "白发被两鬓，肌肤不复实。虽有五男儿，总不好纸笔。阿舒已二八，懒惰故无匹。阿宣行志学，而不爱文术。雍端年十三，不识六与七。通子垂九龄，但觅梨与栗。天运苟如此，且进杯中物。"
  },
  {
    "id": "weijin#535",
    "title": "述酒",
    "author": "陶潜",
    "content": "重离照南陆，鸣鸟声相闻。秋草虽未黄，融风久已分。素砾皛修渚，南岳无馀云。豫章抗高门，重华固灵坟。流泪抱中叹，倾耳听司晨。神州献嘉粟，西灵为我驯。诸梁董师旅，芊胜丧其身。山阳归下国，成名犹不勤。卜生善斯牧，安乐不为君。平王去旧京，峡中纳遗薰。双陵甫云育，三趾显奇文。王子爱清吹，日中翔河汾。朱公练九齿，闲居离世纷。峨峨西岭内，偃息常所亲。天容自永固，彭殇非等伦。"
  },
  {
    "id": "weijin#536",
    "title": "怨诗楚调示庞主簿邓治中",
    "author": "陶潜",
    "content": "天道幽且远，鬼神茫昧然。结发念善事，僶俛六九年。弱冠逢世阻，始室丧其偏。炎火屡焚如，螟蜮恣中田。风雨纵横至，收敛不盈廛。夏日长抱饥，寒夜无被眠。造夕思鸡鸣，及晨愿乌迁。在己何怨天，离忧凄目前。吁嗟身后名，于我若浮烟。慷慨独悲歌，钟期信为贤。"
  },
  {
    "id": "weijin#538",
    "title": "癸卯岁始春怀古田舍二首 其一",
    "author": "陶潜",
    "content": "在昔闻南亩，当年竟未践。屡空既有人，春兴岂自免。夙晨装吾驾，启涂情已缅。鸟哢欢新节，泠风送馀善。寒竹被荒蹊，地为罕人远。是以植杖翁，悠然不复返。即理愧通识，所保讵乃浅。"
  },
  {
    "id": "weijin#539",
    "title": "癸卯岁始春怀古田舍二首 其二",
    "author": "陶潜",
    "content": "先师有遗训，忧道不忧贫。瞻望邈难逮，转欲志长勤。秉耒欢时务，解颜劝农人。平畴交远风，良苗亦怀新。虽未量岁功，即事多所欣。耕种有时息，行者无问津。日入相与归，壶浆劳近邻。长吟掩柴门，聊为陇亩民。"
  },
  {
    "id": "weijin#540",
    "title": "形影神并序 其三 神释",
    "author": "陶潜",
    "content": "大钧无私力，万理自森著。人为三才中，岂不以我故！与君虽异物，生而相依附。结托既喜同，安得不相语！三皇大圣人，今复在何处？彭祖寿永年，欲留不得住。老少同一死，贤愚无复数。日醉或能忘，将非促龄具？立善常所欣，谁当为汝誉？甚念伤吾生，正宜委运去。纵浪大化中，不喜亦不惧。应尽便须尽，无复独多虑。"
  },
  {
    "id": "weijin#541",
    "title": "桃花源记并诗",
    "author": "陶潜",
    "content": "嬴氏乱天纪，贤者避其世。黄绮之商山，伊人亦云逝。往迹寖复湮，来径遂芜废。相命肆农耕，日入从所憩。桑竹垂馀荫，菽稷随时艺。春蚕收长丝，秋熟靡王税。荒路暧交通，鸡犬互鸣吠。俎豆犹古法，衣裳无新制。童孺纵行歌，班白欢游诣。草荣识节和，木衰知风厉。虽无纪历志，四时自成岁。怡然有余乐，于何劳智慧。奇踪隐五百，一朝敞神界。淳薄既异源，旋复还幽蔽。借问游方士，焉测尘嚣外。愿言蹑轻风，高举寻吾契。"
  },
  {
    "id": "weijin#542",
    "title": "诸人共游周家墓柏下",
    "author": "陶潜",
    "content": "今日天气佳，清吹与鸣弹。感彼柏下人，安得不为欢！清歌散新声，绿酒开芳颜。未知明日事，余襟良已殚。"
  },
  {
    "id": "weijin#543",
    "title": "读山海经十三首 其一",
    "author": "陶潜",
    "content": "孟夏草木长，绕屋树扶疏。众鸟欣有托，吾亦爱吾庐。既耕亦已种，时还读我书。穷巷隔深辙，颇回故人车。欢然酌春酒，摘我园中蔬。微雨从东来，好风与之俱。泛览《周王传》，流观《山海图》。俯仰终宇宙，不乐复何如？"
  },
  {
    "id": "weijin#544",
    "title": "读山海经十三首 其二",
    "author": "陶潜",
    "content": "玉台凌霞秀，王母怡妙颜。天地共俱生，不知几何年。灵化无穷已，馆宇非一山。高酣发新谣，宁效俗中言。"
  },
  {
    "id": "weijin#545",
    "title": "读山海经十三首 其三",
    "author": "陶潜",
    "content": "迢递槐江岭，是谓玄圃丘。西南望昆墟，光气难与俦。亭亭明玕照，落落清瑶流。恨不及周穆，托乘一来游。"
  },
  {
    "id": "weijin#546",
    "title": "读山海经十三首 其四",
    "author": "陶潜",
    "content": "丹木生何许？乃在峚山阳。黄花复朱实，食之寿命长。白玉凝素液，瑾瑜发奇光。岂伊君子宝，见重我轩黄。"
  },
  {
    "id": "weijin#547",
    "title": "读山海经十三首 其五",
    "author": "陶潜",
    "content": "翩翩三青鸟，毛色奇可怜。朝为王母使，暮归三危山。我欲因此鸟，具向王母言。在世无所须，惟酒与长年。"
  },
  {
    "id": "weijin#548",
    "title": "读山海经十三首 其六",
    "author": "陶潜",
    "content": "逍遥芜皋上，杳然望扶木。洪柯百万寻，森散覆旸谷。灵人侍丹池，朝朝为日浴。神景一登天，何幽不见烛。"
  },
  {
    "id": "weijin#549",
    "title": "读山海经十三首 其七",
    "author": "陶潜",
    "content": "粲粲三珠树，寄生赤水阴。亭亭凌风桂，八干共成林。灵凤抚云舞，神鸾调玉音。虽非世上宝，爰得王母心。"
  },
  {
    "id": "weijin#550",
    "title": "读山海经十三首 其八",
    "author": "陶潜",
    "content": "自古皆有没，何人得灵长？不死复不老，万岁如平常。赤泉给我饮，员丘足我粮。方与三辰游，寿考岂渠央。"
  },
  {
    "id": "weijin#551",
    "title": "读山海经十三首 其九",
    "author": "陶潜",
    "content": "夸父诞宏志，乃与日竞走。俱至虞渊下，似若无胜负。神力既殊妙，倾河焉足有？馀迹寄邓林，功竟在身后。"
  },
  {
    "id": "weijin#552",
    "title": "读山海经十三首 其十",
    "author": "陶潜",
    "content": "精卫衔微木，将以填沧海。刑天舞干戚，猛志故常在。同物既无虑，化去不复悔。徒设在昔心，良晨讵可待？"
  },
  {
    "id": "weijin#553",
    "title": "读山海经十三首 其十一",
    "author": "陶潜",
    "content": "巨猾肆威暴，钦駓违帝旨。窫窳强能变，祖江遂独死。明明上天鉴，为恶不可履。长枯固已剧，鵔鸃岂足恃？"
  },
  {
    "id": "weijin#554",
    "title": "读山海经十三首 其十二",
    "author": "陶潜",
    "content": "鸱鴸见城邑，其国有放士。念彼怀王世，当时数来止。青丘有奇鸟，自言独见尔。本为迷者生，不以喻君子。"
  },
  {
    "id": "weijin#555",
    "title": "读山海经十三首 其十三",
    "author": "陶潜",
    "content": "岩岩显朝市，帝者慎用才。何以废共鲧？重华为之来。仲父献诚言，姜公乃见猜。临没告饥渴，当复何及哉！"
  },
  {
    "id": "weijin#556",
    "title": "移居二首 其一",
    "author": "陶潜",
    "content": "昔欲居南村，非为卜其宅。闻多素心人，乐与数晨夕。怀此颇有年，今日从兹役。弊庐何必广，取足蔽床席。邻曲时时来，抗言谈在昔。奇文共欣赏，疑义相与析。"
  },
  {
    "id": "weijin#557",
    "title": "移居二首 其二",
    "author": "陶潜",
    "content": "春秋多佳日，登高赋新诗。过门更相呼，有酒斟酌之。农务各自归，闲暇辄相思。相思则披衣，言笑无厌时。此理将不胜，无为忽去兹。衣食当须纪，力耕不吾欺。"
  },
  {
    "id": "weijin#558",
    "title": "悲从弟仲德",
    "author": "陶潜",
    "content": "衔哀过旧宅，悲泪应心零。借问为谁悲？怀人在九冥。礼服名群从，恩爱若同生。门前执手时，何意尔先倾！在数竟未免，为山不及成。慈母沉哀疚，二胤才数龄。双位委空馆，朝夕无哭声。流尘集虚坐，宿草旅前庭。阶除旷游迹，园林独馀情。翳然乘化去，终天不复形。迟迟将回步，恻恻悲襟盈。"
  },
  {
    "id": "weijin#559",
    "title": "游斜川并序",
    "author": "陶潜",
    "content": "开岁倏五日，吾生行归休。念之动中怀，及辰为兹游。气和天惟澄，班坐依远流。弱湍驰文鲂，闲谷矫鸣鸥。迥泽散游目，缅然睇曾丘。虽微九重秀，顾瞻无匹俦。提壶接宾侣，引满更献酬。未知从今去，当复如此不？中觞纵遥情，忘彼千载忧。且极今朝乐，明日非所求。"
  },
  {
    "id": "weijin#560",
    "title": "答庞参军并序",
    "author": "陶潜",
    "content": "相知何必旧，倾盖定前言。有客赏我趣，每每顾林园。谈谐无俗调，所说圣人篇。或有数斗酒，闲饮自欢然。我实幽居士，无复东西缘。物新人唯旧，弱毫多所宣。情通万里外，形迹滞江山。君其爱体素，来会在何年？"
  },
  {
    "id": "weijin#561",
    "title": "蜡日",
    "author": "陶潜",
    "content": "风雪送馀运，无妨时已和。梅柳夹门植，一条有佳花。我唱尔言得，酒中适何多！未能明多少，章山有奇歌。"
  },
  {
    "id": "weijin#562",
    "title": "酬刘柴桑",
    "author": "陶潜",
    "content": "穷居寡人用，时忘四运周。榈庭多落叶，慨然已知秋。新葵郁北牖，嘉穟养南畴。今我不为乐，知有来岁不？命室携童弱，良日登远游。"
  },
  {
    "id": "weijin#563",
    "title": "形影神并序 其二 影答形",
    "author": "陶潜",
    "content": "存生不可言，卫生每苦拙。诚愿游昆华，邈然兹道绝。与子相遇来，未尝异悲悦。憩荫若暂乖，止日终不别。此同既难常，黯尔俱时灭。身没名亦尽，念之五情热。立善有遗爱，胡为不自竭？酒云能消忧，方此讵不劣！"
  },
  {
    "id": "weijin#564",
    "title": "赠羊长史并序",
    "author": "陶潜",
    "content": "愚生三季后，慨然念黄虞。得知千载外，正赖古人书。贤圣留馀迹，事事在中都。岂忘游心目，关河不可逾。九域甫已一，逝将理舟舆。闻君当先迈，负疴不获俱。路若经商山，为我少踌躇。多谢绮与角，精爽今何如？紫芝谁复采，深谷久应芜。驷马无贳患，贫贱有交娱。清谣结心曲，人乖运见疏。拥怀累代下，言尽意不舒。"
  },
  {
    "id": "weijin#565",
    "title": "燕歌行二首 其一",
    "author": "曹丕",
    "content": "秋风萧瑟天气凉。草木摇落露为霜。群燕辞归雁南翔。念君客游思断肠。慊慊思归恋故乡。君何淹留寄他方。贱妾茕茕守空房。忧来思君不敢忘。不觉泪下沾衣裳。援琴鸣弦发清商。短歌微吟不能长。明月皎皎照我床。星汉西流夜未央。牵牛织女遥相望。尔独何辜限河梁。"
  },
  {
    "id": "weijin#566",
    "title": "钓竿行",
    "author": "曹丕",
    "content": "登山而远望，溪谷多所有。楩楠千馀尺，众草之盛茂。华叶耀人目，五色难可纪。雉雊山鸡鸣，虎啸谷风起。号罴当我道，狂顾动牙齿。"
  },
  {
    "id": "weijin#567",
    "title": "上留田行",
    "author": "曹丕",
    "content": "居世一何不同。上留田。富人食稻与粱。上留田。贫子食糟与糠。上留田。贫贱亦何伤。上留田。禄命悬在苍天。上留田。今尔叹息将欲谁怨。上留田。"
  },
  {
    "id": "weijin#568",
    "title": "于玄武陂作诗",
    "author": "曹丕",
    "content": "兄弟共行游，驱车出西城。野田广开辟，川渠互相经。黍稷何郁郁，流波激悲声。菱芡覆绿水，芙蓉发丹荣。柳垂重荫绿，向我池边生。乘渚望长洲，群鸟欢哗鸣。萍藻泛滥浮，澹澹随风倾。忘忧共容与，畅此千秋情。"
  },
  {
    "id": "weijin#569",
    "title": "于明津作诗",
    "author": "曹丕",
    "content": "遥遥山上亭，皎皎云间星。远望使心怀，游子恋所生。驱车出北门，遥望河阳城。"
  },
  {
    "id": "weijin#570",
    "title": "于谯作诗",
    "author": "曹丕",
    "content": "清夜延贵客，明烛发高光。丰膳漫星陈，旨酒盈玉觞。弦歌奏新曲，游响拂丹梁。馀音赴迅节，慷慨时激扬。献酬纷交错，雅舞何锵锵。罗缨从风飞，长剑自低昂。穆穆众君子，和合同乐康。"
  },
  {
    "id": "weijin#571",
    "title": "大墙上蒿行",
    "author": "曹丕",
    "content": "阳春无不长成。草木群类随大风起。零落若何翩翩。中心独立一何茕。四时舍我驱驰。今我隐约欲何为。人生居天壤间。忽如飞鸟栖枯枝。我今隐约欲何为。适君身体所服。何不恣君口腹所尝。冬被貂鼲温暖。夏当服绮罗轻凉。行力自苦。我将欲何为。不及君少壮之时。乘坚车。策肥马良。上有沧浪之天。今我难得久来视。下有蠕蠕之地。今我难得久来履。何不恣意遨游。从君所喜。带我宝剑。今尔何为自低卬。悲丽平壮观。白如积雪。利如秋霜。驳犀标首。玉琢中央。帝王所服。辟除凶殃。御左右奈何致福祥。吴之辟闾。越之步光。楚之龙泉。韩有墨阳。苗山之鋋。羊头之钢。知名前代。咸自谓丽且美。曾不如君剑良。绮难忘。冠青云之崔嵬。纤罗为缨。饰以翠翰。既美且轻。表容仪。俯仰垂光荣。宋之章甫。齐之高冠。亦自谓美。盖何足观。排金铺。坐玉堂。风尘不起。天气清凉。奏桓瑟。舞赵倡。女娥长歌。声协宫商。感心动耳。荡气回肠。酌桂酒。鲙鲤鲂。与佳人期为乐康。前奉玉卮。为我行觞。今日乐不可忘。乐未央。为乐常苦迟。岁月逝。忽若飞。何为自苦。使我心悲。"
  },
  {
    "id": "weijin#572",
    "title": "至广陵于马上作诗",
    "author": "曹丕",
    "content": "观兵临江水，水流何汤汤。戈矛成山林，玄甲耀日光。猛将怀暴怒，胆气正纵横。谁云江水广，一苇可以航。不战屈敌虏，戢兵称贤良。古公宅岐邑，实始剪殷商。孟献营虎牢，郑人惧稽颡。充国务耕殖，先零自破亡。兴农淮泗间，筑室都徐方。量宜运权略，六军咸悦康。岂如东山诗，悠悠多忧伤。"
  },
  {
    "id": "weijin#573",
    "title": "丹霞蔽日行",
    "author": "曹丕",
    "content": "丹霞蔽日，采虹垂天。谷水潺潺，木落翩翩。孤禽失群，悲鸣云间。月盈则冲，华不再繁。古来有之，嗟我何言。"
  },
  {
    "id": "weijin#574",
    "title": "月重轮行",
    "author": "曹丕",
    "content": "三辰垂光。照临四海。焕哉何煌煌。悠悠与天地久长。愚见目前。圣睹万年。明暗相绝。何可胜言。"
  },
  {
    "id": "weijin#575",
    "title": "见挽船士兄弟辞别诗",
    "author": "曹丕",
    "content": "郁郁河边树，青青野田草。舍我故乡客，将适万里道。妻子牵衣袂，抆泪沾怀抱。还附幼童子，顾托兄与嫂。辞诀未及终，严驾一何早。负笮引文舟，饱渴常不饱。谁令尔贫贱，咨嗟何所道。"
  },
  {
    "id": "weijin#576",
    "title": "东阁诗",
    "author": "曹丕",
    "content": "高山吐庆云。"
  },
  {
    "id": "weijin#577",
    "title": "代刘勋妻王氏杂诗",
    "author": "曹丕",
    "content": "翩翩床前帐，张以蔽光辉。昔将尔同去，今将尔同归。缄藏箧笥里，当复何时披。"
  },
  {
    "id": "weijin#578",
    "title": "令诗",
    "author": "曹丕",
    "content": "丧乱悠悠过纪。白骨从横万里。哀哀下民靡恃。吾将以时整理。复子明辟致仕。"
  },
  {
    "id": "weijin#579",
    "title": "杂诗二首 其一",
    "author": "曹丕",
    "content": "漫漫秋夜长，烈烈北风凉。展转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。"
  },
  {
    "id": "weijin#580",
    "title": "杂诗二首 其二",
    "author": "曹丕",
    "content": "西北有浮云，亭亭如车盖。惜哉时不遇，适与飘风会。吹我东南行，行行至吴会。吴会非我乡，安得久留滞。弃置勿复陈，客子常畏人。"
  },
  {
    "id": "weijin#581",
    "title": "折杨柳行",
    "author": "曹丕",
    "content": "端居若无悰，驾游博望山。"
  },
  {
    "id": "weijin#582",
    "title": "折杨柳行",
    "author": "曹丕",
    "content": "西山一何高，高高殊无极。上有两仙僮，不饮亦不食。与我一丸药，光耀有五色。服药四五日，身体生羽翼。轻举乘浮云，倏忽行万亿。流览观四海，茫茫非所识。彭祖称七百，悠悠安可原。老聃适西戎，于今竟不还。王乔假虚辞，赤松垂空言。达人识真伪，愚夫好妄传。追念往古事，愦愦千万端。百家多迂怪，圣道我所观。"
  },
  {
    "id": "weijin#583",
    "title": "芙蓉池作诗",
    "author": "曹丕",
    "content": "乘辇夜行游，逍遥步西园。双渠相溉灌，嘉木绕通川。卑枝拂羽盖，修条摩苍天。惊风扶轮毂，飞鸟翔我前。丹霞夹明月，华星出云间。上天垂光彩，五色一何鲜。寿命非松乔，谁能得神仙。遨游快心意，保己终百年。"
  },
  {
    "id": "weijin#584",
    "title": "饮马长城窟行",
    "author": "曹丕",
    "content": "浮舟横大江，讨彼犯荆虏。武将齐贯錍，征人伐金鼓。长戟十万队，幽冀百石弩。发机若雷电，一发连四五。"
  },
  {
    "id": "weijin#585",
    "title": "孟津诗",
    "author": "曹丕",
    "content": "良辰启初节，高会构欢娱。通天拂景云，俯临四达衢。羽爵浮象樽，珍膳盈豆区。清歌发妙曲，乐正奏笙竽。曜灵忽西迈，炎景继望舒。翊日浮黄河，长驱旋邺都。"
  },
  {
    "id": "weijin#586",
    "title": "诗",
    "author": "曹丕",
    "content": "酒人献三清，丝中列南厢。"
  },
  {
    "id": "weijin#587",
    "title": "诗",
    "author": "曹丕",
    "content": "巾车出邺宫，校猎东桥津。重罝施密网，䍐筚飘如云。弯弓忽高驰，一发连双麇。"
  },
  {
    "id": "weijin#588",
    "title": "诗",
    "author": "曹丕",
    "content": "王韩独何人，翱翔随天涂。"
  },
  {
    "id": "weijin#589",
    "title": "诗",
    "author": "曹丕",
    "content": "兰芷生兮芙蓉披。"
  },
  {
    "id": "weijin#590",
    "title": "诗",
    "author": "曹丕",
    "content": "回头四向望，眼中无故人。"
  },
  {
    "id": "weijin#591",
    "title": "诗",
    "author": "曹丕",
    "content": "蜘蛛网户牖，野草当阶生。"
  },
  {
    "id": "weijin#592",
    "title": "诗",
    "author": "曹丕",
    "content": "绢绡白如雪，轻华比蝉翼。"
  },
  {
    "id": "weijin#593",
    "title": "诗",
    "author": "曹丕",
    "content": "行行游且猎，且猎路南隅。弯我乌号弓，骋我纤骊驹。走者贯锋镝，伏者值戈殳。白日未及移，手获三十馀。"
  },
  {
    "id": "weijin#595",
    "title": "陌上桑",
    "author": "曹丕",
    "content": "弃故乡。离室宅。远从军旅万里客。披荆棘。求阡陌。侧足独窘步。路局苲。虎豹嗥动。鸡惊禽失。群鸣相索。登高山。奈何蹈盘石。树木丛生郁差错。寝蒿草。荫松柏。涕泣雨面沾枕席。伴旅单。稍稍日零落。惆怅窃自怜。相痛惜。"
  },
  {
    "id": "weijin#596",
    "title": "临高台",
    "author": "曹丕",
    "content": "临台行高。高以轩。下有水。清且寒。中有黄鹄往且翻。行为臣。当尽忠。愿令皇帝陛下三千岁。宜居此宫。鹄欲南游。雌不能随。我欲躬衔汝。口噤不能开。我欲负之。毛衣摧颓。五里一顾。六里徘徊。"
  },
  {
    "id": "weijin#597",
    "title": "秋胡行二首 其一",
    "author": "曹丕",
    "content": "尧任舜禹，当复何为。百兽率舞，凤凰来仪。得人则安，失人则危。唯贤知贤，人不易知。歌以咏言，诚不易移。鸣条之役，万举必全。明德通灵，降福自天。"
  },
  {
    "id": "weijin#598",
    "title": "秋胡行",
    "author": "曹丕",
    "content": "朝与佳人期。日夕殊不来。嘉肴不尝。旨酒停杯。寄言飞鸟。告余不能。俯折兰英。仰结桂枝。佳人不在。结之何为。从尔何所之。乃在大海隅。灵若道言。贻尔明珠。企予望之。步立踟蹰。佳人不来。何得斯须。"
  },
  {
    "id": "weijin#599",
    "title": "秋胡行二首 其二",
    "author": "曹丕",
    "content": "泛泛绿池，中有浮萍。寄身流波，随风靡倾。芙蓉含芳，菡萏垂荣。朝采其实，夕佩其英。采之遗谁，所思在庭。双鱼比目，鸳鸯交颈。有美一人，婉如清扬。知音识曲，善为乐方。"
  },
  {
    "id": "weijin#600",
    "title": "夏日诗",
    "author": "曹丕",
    "content": "夏时饶温和，避暑就清凉。比坐高阁下，延宾作名倡。弦歌随风厉，吐羽含征商。嘉肴重叠来，珍果在一傍。棋局纵横陈，博弈合双扬。巧拙更胜负，欢美乐人肠。从朝至日夕，安知夏节长。"
  },
  {
    "id": "weijin#601",
    "title": "艳歌何尝行",
    "author": "曹丕",
    "content": "何尝快。独无忧。但当饮醇酒。炙肥牛。长兄为二千石。中兄被貂裘。小弟虽无官爵。鞍马馺馺。往来王侯长者游。但当在王侯殿上。快独摴蒲六博。对坐弹棋。男儿居世。各当努力。蹙迫日暮。殊不久留。少小相触抵。寒苦常相随。忿恚安足诤。吾中道与卿共别离。约身奉事君。礼节不可亏。上惭沧浪之天。下顾黄口小儿。奈何复老心皇皇。独悲谁能知。"
  },
  {
    "id": "weijin#602",
    "title": "清河作诗",
    "author": "曹丕",
    "content": "方舟戏长水，湛澹自浮沉。弦歌发中流，悲响有馀音。音声入君怀，凄怆伤人心。心伤安所念，但愿恩情深。愿为晨风鸟，双飞翔北林。"
  },
  {
    "id": "weijin#603",
    "title": "猛虎行",
    "author": "曹丕",
    "content": "与君媾新欢，托配于二仪。充列于紫微，升降焉可知。梧桐攀凤翼，云雨散洪池。"
  },
  {
    "id": "weijin#604",
    "title": "善哉行二首 其一",
    "author": "曹丕",
    "content": "上山采薇，薄暮苦饥。溪谷多风，霜露沾衣。野雉群雊，猴猿相追。还望故乡，郁何垒垒。高山有崖，林木有枝。忧来无方，人莫之知。人生如寄，多忧何为。今我不乐，岁月如驰。汤汤川流，中有行舟。随波转薄，有似客游。策我良马，被我轻裘。载驰载驱，聊以忘忧。"
  },
  {
    "id": "weijin#605",
    "title": "善哉行",
    "author": "曹丕",
    "content": "朝游高台观，夕宴华池阴。大酋奉甘醪，狩人献嘉禽。齐倡发东舞，秦筝奏西音。有客从南来，为我弹清琴。五音纷繁会，拊者激微吟。淫鱼乘波听，踊跃自浮沉。飞鸟翻翔舞，悲鸣集北林。乐极哀情来，寥亮摧肝心。清角岂不妙，德薄所不任。大哉子野言，弭弦且自禁。"
  },
  {
    "id": "weijin#606",
    "title": "善哉行二首 其二",
    "author": "曹丕",
    "content": "有美一人，婉如清扬。妍姿巧笑，和媚心肠。知音识曲，善为乐方。哀弦微妙，清气含芳。流郑激楚，度宫中商。感心动耳，绮丽难忘。离鸟夕宿，在彼中洲。延颈鼓翼，悲鸣相求。眷然顾之，使我心愁。嗟尔昔人，休以忘忧。"
  },
  {
    "id": "weijin#607",
    "title": "短歌行",
    "author": "曹丕",
    "content": "仰瞻帷幕，俯察几筵。其物如故，其人不存。神灵倏忽，弃我遐迁。靡瞻靡恃，泣涕连连。呦呦游鹿，衔草鸣麑。翩翩飞鸟，挟子巢栖。我独孤茕，怀此百离。忧心孔疚，莫我能知。人亦有言，忧令人老。嗟我白发，生一何早。长吟永叹，怀我圣考。曰仁者寿，胡不是保。"
  },
  {
    "id": "weijin#608",
    "title": "董逃行",
    "author": "曹丕",
    "content": "晨背大河南辕。跋涉遐路漫漫。师徒百万哗喧。戈矛若林成山。旌旗拂日蔽天。"
  },
  {
    "id": "weijin#609",
    "title": "煌煌京洛行",
    "author": "曹丕",
    "content": "夭夭园桃，无子空长。虚美难假，偏轮不行。淮阴五刑，鸟尽弓藏。保身全名，独有子房。大愤不收，褒衣无带。多言寡诚，只令事败。苏秦之说，六国以亡。倾侧卖主，车裂固当。贤矣陈轸，忠而有谋。楚怀不从，祸卒不救。祸夫吴起，智小谋大。西河何健，伏尸何劣。嗟彼郭生，古之雅人。智矣燕昭，可谓得臣。峨峨仲连，齐之高士。北辞千金，东蹈沧海。"
  },
  {
    "id": "weijin#610",
    "title": "寡妇诗",
    "author": "曹丕",
    "content": "霜露纷兮交下，木叶落兮凄凄。候雁叫兮云中，归燕翩兮徘徊。妾心感兮惆怅，白日急兮西颓。守长夜兮思君，魂一夕兮九乖。怅延伫兮仰视，星月随兮天回。徒引领兮入房，窃自怜兮孤栖。愿从君兮终没，愁何可兮久怀。"
  },
  {
    "id": "weijin#611",
    "title": "歌",
    "author": "曹丕",
    "content": "长安城西双员阙。上有一双铜雀。一鸣五谷生。再鸣五谷熟。"
  },
  {
    "id": "weijin#612",
    "title": "黎阳作诗",
    "author": "曹丕",
    "content": "奉辞罚罪遐征。晨过黎山巉峥。东济黄河金营。北观故宅顿倾。中有高楼亭亭。荆棘绕蕃丛生。南望果园青青。霜露惨凄宵零。彼桑梓兮伤情。"
  },
  {
    "id": "weijin#613",
    "title": "黎阳作诗三首 其一",
    "author": "曹丕",
    "content": "朝发邺城，夕宿韩陵。霖雨载涂，舆人困穷。载驰载驱，沐雨栉风。舍我高殿，何为泥中。在昔周武，爰暨公旦。载主而征，救民涂炭。彼此一时，唯天所赞。我独何人，能不靖乱。"
  },
  {
    "id": "weijin#614",
    "title": "黎阳作诗三首 其二",
    "author": "曹丕",
    "content": "殷殷其雷，蒙蒙其雨。我徒我车，涉此艰阻。遵彼洹湄，言刈其楚。班之中路，涂潦是御。辚辚大车，载低载昂。嗷嗷仆夫，载仆载僵。蒙涂冒雨，沾衣濡裳。"
  },
  {
    "id": "weijin#615",
    "title": "黎阳作诗三首 其三",
    "author": "曹丕",
    "content": "千骑随风靡，万骑正龙骧。金鼓震上下，干戚纷纵横。白旄若素霓，丹旗发朱光。追思太王德，胥宇识足臧。经历万岁林，行行到黎阳。"
  },
  {
    "id": "weijin#616",
    "title": "燕歌行二首 其二",
    "author": "曹丕",
    "content": "别日何易会日难。山川悠远路漫漫。郁陶思君未敢言。寄声浮云往不还。涕零雨面毁容颜。谁能怀忧独不叹。展诗清歌聊自宽。乐往哀来摧肺肝。耿耿伏枕不能眠。披衣出户步东西。仰看星月观云间。飞鸧晨鸣声可怜。留连顾怀不能存。"
  },
  {
    "id": "weijin#617",
    "title": "七步诗",
    "author": "曹植",
    "content": "煮豆持作羹，漉豉以为汁。萁在釜下然，豆在釜中泣。本是同根生，相煎何太急。"
  },
  {
    "id": "weijin#618",
    "title": "七哀诗",
    "author": "曹植",
    "content": "明月照高楼，流光正徘徊。上有愁思妇，悲叹有馀哀。借问叹者谁，言是宕子妻。君行逾十年，孤妾常独栖。君若清路尘，妾若浊水泥。浮沉各异势，会合何时谐。愿为西南风，长逝入君怀。君怀良不开，贱妾当何依。"
  },
  {
    "id": "weijin#619",
    "title": "白马篇",
    "author": "曹植",
    "content": "白马饰金羁，连翩西北驰。借问谁家子，幽并游侠儿。少小去乡邑，扬声沙漠垂。宿昔秉良弓，楛矢何参差。控弦破左的，右发摧月支。仰手接飞猱，俯身散马蹄。狡捷过猴猿，勇剽若豹螭。边城多警急，胡虏数迁移。羽檄从北来，厉马登高堤。长驱蹈匈奴，左顾陵鲜卑。弃身锋刃端，性命安可怀。父母且不顾，何言子与妻。名编壮士籍，不得中顾私。捐躯赴国难，视死忽如归。"
  },
  {
    "id": "weijin#620",
    "title": "名都篇",
    "author": "曹植",
    "content": "名都多妖女，京洛出少年。宝剑直千金，被服丽且鲜。斗鸡东郊道，走马长楸间。驰骋未能半，双兔过我前。揽弓捷鸣镝，长驱上南山。左挽因右发，一纵两禽连。馀巧未及展，仰手接飞鸢。观者咸称善，众工归我妍。归来宴平乐，美酒斗十千。脍鲤臇胎虾，炮鳖炙熊蹯。鸣俦啸匹侣，列坐竟长筵。连翩击鞠壤，巧捷惟万端。白日西南驰，光景不可攀。云散还城邑，清晨复来还。"
  },
  {
    "id": "weijin#621",
    "title": "杂诗七首 其五",
    "author": "曹植",
    "content": "仆夫早严驾，吾行将远游。远游欲何之，吴国为我仇。将骋万里涂，东路安足由。江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。"
  },
  {
    "id": "weijin#622",
    "title": "美女篇",
    "author": "曹植",
    "content": "美女妖且闲，采桑歧路间。柔条纷冉冉，落叶何翩翩。攘袖见素手，皓腕约金环。头上金爵钗，腰佩翠琅玕。明珠交玉体，珊瑚间木难。罗衣何飘飖，轻裾随风还。顾盼遗光采，长啸气若兰。行徒用息驾，休者以忘餐。借问女安居，乃在城南端。青楼临大路，高门结重关。容华耀朝日，谁不希令颜。媒氏何所营，玉帛不时安。佳人慕高义，求贤良独难。众人徒嗷嗷，安知彼所观。盛年处房室，中夜起长叹。"
  },
  {
    "id": "weijin#623",
    "title": "箜篌引",
    "author": "曹植",
    "content": "置酒高殿上，亲友从我游。中厨办丰膳，烹羊宰肥牛。秦筝何慷慨，齐瑟和且柔。阳阿奏奇舞，京洛出名讴。乐饮过三爵，缓带倾庶羞。主称千金寿，宾奉万年酬。久要不可忘，薄终义所尤。谦谦君子德，磬折欲何求。惊风飘白日，光景驰西流。盛时不再来，百年忽我遒。生存华屋处，零落归山丘。先民谁不死，知命复何忧。"
  },
  {
    "id": "weijin#624",
    "title": "七哀诗 其二",
    "author": "曹植",
    "content": "膏沐谁为容，明镜暗不治。"
  },
  {
    "id": "weijin#625",
    "title": "七哀诗 其一",
    "author": "曹植",
    "content": "南方有障气，晨鸟不得飞。"
  },
  {
    "id": "weijin#626",
    "title": "三良诗",
    "author": "曹植",
    "content": "功名不可为，忠义我所安。秦穆先下世，三臣皆自残。生时等荣乐，既没同忧患。谁言捐躯易，杀身诚独难。揽涕登君墓，临穴仰天叹。长夜何冥冥，一往不复还。黄鸟为悲鸣，哀哉伤肺肝。"
  },
  {
    "id": "weijin#627",
    "title": "鼙舞歌五首 其三 大魏篇",
    "author": "曹植",
    "content": "大魏应灵符。天禄方甫始。圣德致泰和。神明为驱使。左右宜供养。中殿宜皇子。陛下长寿考。群臣拜贺咸悦喜。积善有馀庆。宠禄固天常。众喜填门至。臣子蒙福祥。无患及阳遂。辅翼我圣皇。众吉咸集会。凶邪奸恶并灭亡。黄鹄游殿前。神鼎周四阿。玉马充乘舆。芝盖树九华。白虎戏西除。含利从辟邪。骐骥蹑足舞。凤皇拊翼歌。丰年大置酒。玉樽列广庭。乐饮过三爵。朱颜暴己形。式宴不违礼。君臣歌鹿鸣。乐人舞鼙鼓。百官雷抃赞若惊。储礼如江海。积善若陵山。皇嗣繁且炽。孙子列曾玄。群臣咸称万岁。陛下长寿乐年。御酒停未饮。贵戚跪东厢。侍人承颜色。奉进金玉觞。此酒亦真酒。福禄当圣皇。陛下临轩笑。左右咸欢康。杯来一何迟。群僚以次行。赏赐累千亿。百官并富昌。"
  },
  {
    "id": "weijin#628",
    "title": "门有万里客",
    "author": "曹植",
    "content": "门有万里客，问君何乡人。褰裳起从之，果得心所亲。挽裳对我泣，太息前自陈。本是朔方士，今为吴越民。行行将复行，去去适西秦。"
  },
  {
    "id": "weijin#629",
    "title": "飞龙篇",
    "author": "曹植",
    "content": "晨游泰山，云雾窈窕。忽逢二童，颜色鲜好。乘彼白鹿，手翳芝草。我知真人，长跪问道。西登玉台，金楼复道。授我仙药，神皇所造。教我服食，还精补脑。寿同金石，永世难老。"
  },
  {
    "id": "weijin#630",
    "title": "飞龙篇",
    "author": "曹植",
    "content": "南经丹穴，积阳所生。煎石流铄，品物无形。"
  },
  {
    "id": "weijin#631",
    "title": "丹霞蔽日行",
    "author": "曹植",
    "content": "纣为昏乱，虐残忠正。周室何隆，一门三圣。牧野致功，天亦革命。汉祚之兴，阶秦之衰。虽有南面，王道陵夷。炎光再幽，殄灭无遗。"
  },
  {
    "id": "weijin#632",
    "title": "五游咏",
    "author": "曹植",
    "content": "九州不足步，愿得凌云翔。逍遥八纮外，游目历遐荒。披我丹霞衣，袭我素霓裳。华盖芬晻蔼，六龙仰天骧。曜灵未移景，倏忽造昊苍。阊阖启丹扉，双阙曜朱光。徘徊文昌殿，登陟太微堂。上帝休西棂，群后集东厢。带我琼瑶佩，漱我沆瀣浆。踟蹰玩灵芝，徙倚弄华芳。王子奉仙药，羡门进奇方。服食享遐纪，延寿保无疆。"
  },
  {
    "id": "weijin#633",
    "title": "公宴诗",
    "author": "曹植",
    "content": "公子敬爱客，终宴不知疲。清夜游西园，飞盖相追随。明月澄清影，列宿正参差。秋兰被长坂，朱华冒绿池。潜鱼跃清波，好鸟鸣高枝。神飙接丹毂，轻辇随风移。飘飖放志意，千秋长若斯。"
  },
  {
    "id": "weijin#634",
    "title": "升天行 其一",
    "author": "曹植",
    "content": "乘蹻追术士，远之蓬莱山。灵液飞素波，兰桂上参天。玄豹游其下，翔鹍戏其巅。乘风忽登举，彷佛见众仙。"
  },
  {
    "id": "weijin#635",
    "title": "升天行 其二",
    "author": "曹植",
    "content": "扶桑之所出，乃在朝阳溪。中心陵苍昊，布叶盖天涯。日出登东干，既夕没西枝。愿得纡阳辔，回日使东驰。"
  },
  {
    "id": "weijin#636",
    "title": "天地篇",
    "author": "曹植",
    "content": "复为时所拘，羁緤作微臣。"
  },
  {
    "id": "weijin#637",
    "title": "斗鸡诗",
    "author": "曹植",
    "content": "游目极妙伎，清听厌宫商。主人寂无为，众宾进乐方。长筵坐戏客，斗鸡间观房。群雄正翕赫，双翘自飞扬。挥羽激清风，悍目发朱光。觜落轻毛散，严距往往伤。长鸣入青云，扇翼独翱翔。愿蒙狸膏助，常得擅此场。"
  },
  {
    "id": "weijin#638",
    "title": "木连理讴",
    "author": "曹植",
    "content": "皇树嘉德，风靡云披。有木连理，别干同枝。将承大同，应天之规。"
  },
  {
    "id": "weijin#639",
    "title": "长歌行",
    "author": "曹植",
    "content": "尺蠖知屈伸，体道识穷达。"
  },
  {
    "id": "weijin#640",
    "title": "乐府 其六",
    "author": "曹植",
    "content": "墨出青松烟，笔出狡兔翰。古人感鸟迹，文字有改判。"
  },
  {
    "id": "weijin#641",
    "title": "乐府 其十",
    "author": "曹植",
    "content": "金樽玉杯不能使薄酒更厚。"
  },
  {
    "id": "weijin#643",
    "title": "乐府 其七",
    "author": "曹植",
    "content": "巢许蔑四海，商贾争一钱。"
  },
  {
    "id": "weijin#644",
    "title": "乐府 其五",
    "author": "曹植",
    "content": "橙橘枇杷，甘蔗代出。"
  },
  {
    "id": "weijin#645",
    "title": "乐府 其二",
    "author": "曹植",
    "content": "市肉取肥，酤酒取醇。交觞接杯，以致慇勤。"
  },
  {
    "id": "weijin#646",
    "title": "乐府 其三",
    "author": "曹植",
    "content": "鲂䐪熊掌，豹胎龟肠。"
  },
  {
    "id": "weijin#647",
    "title": "乐府 其一",
    "author": "曹植",
    "content": "胶漆至坚，浸之则离。皎皎素丝，溺色染移。君不我弃，谗人所为。"
  },
  {
    "id": "weijin#649",
    "title": "乐府 其八",
    "author": "曹植",
    "content": "所赍千金剑，通犀间碧玙。翡翠饰鸡必，标首明月珠。"
  },
  {
    "id": "weijin#650",
    "title": "仙人篇",
    "author": "曹植",
    "content": "仙人揽六著，对博太山隅。湘娥拊琴瑟，秦女吹笙竽。玉樽盈桂酒，河伯献神鱼。四海一何局，九州安所如。韩终与王乔，要我于天衢。万里不足步，轻举凌太虚。飞腾逾景云，高风吹我躯。回驾观紫薇，与帝合灵符。阊阖正嵯峨，双阙万丈馀。玉树扶道生，白虎夹门枢。驱风游四海，东过王母庐。俯观五岳闲，人生如寄居。潜光养羽翼，进趋且徐徐。不见轩辕氏，乘龙出鼎湖。徘徊九天上，与尔长相须。"
  },
  {
    "id": "weijin#651",
    "title": "代刘勋妻王氏杂诗",
    "author": "曹植",
    "content": "谁言去妇薄，去妇情更重。千里不唾井，况乃昔所奉。远望未为遥，踟蹰不得共。"
  },
  {
    "id": "weijin#652",
    "title": "四言诗",
    "author": "曹植",
    "content": "高谈虚论。问彼道原。"
  },
  {
    "id": "weijin#653",
    "title": "鼙舞歌五首 其一 圣皇篇",
    "author": "曹植",
    "content": "圣皇应历数，正康帝道休。九州咸宾服，威德洞八幽。三公奏诸公，不得久淹留。蕃位任至重，旧章咸率由。侍臣省文奏，陛下体仁慈。沈吟有爱恋，不忍听可之。迫有官典宪，不得顾恩私。诸王当就国，玺绶何累缞。便时舍外殿，宫省寂无人。主上增顾念，皇母怀苦辛。何以为赠赐，倾府竭宝珍。文钱百亿万，采帛若烟云。乘舆服御物，锦罗与金银。龙旗垂九旒，羽盖参班轮。诸王自计念，无功荷厚德。思一效筋力，糜躯以报国。鸿胪拥节卫，副使随经营。贵戚并出送，夹道交辎軿。车服齐整设，韡晔耀天精。武骑卫前后，鼓吹箫笳声。祖道魏东门，泪下沾冠缨。扳盖因内顾，俛仰慕同生。行行将日暮，何时还阙庭。车轮为徘徊，四马踌躇鸣。路人尚酸鼻，何况骨肉情。"
  },
  {
    "id": "weijin#654",
    "title": "对酒行",
    "author": "曹植",
    "content": "含生蒙泽，草木茂延。"
  },
  {
    "id": "weijin#655",
    "title": "对酒行",
    "author": "曹植",
    "content": "蒲鞭苇杖示有刑。"
  },
  {
    "id": "weijin#656",
    "title": "平陵东行",
    "author": "曹植",
    "content": "阊阖开，天衢通，被我羽衣乘飞龙。乘飞龙，与仙期，东上蓬莱采灵芝。灵芝采之可服食，年若王父无终极。"
  },
  {
    "id": "weijin#657",
    "title": "正会诗",
    "author": "曹植",
    "content": "初岁元祚，吉日惟良。乃为嘉会，宴此高堂。尊卑列叙，典而有章。衣裳鲜洁，黼黻玄黄。清酤盈爵，中坐腾光。珍膳杂遝，充溢圆方。笙磬既设，筝瑟俱张。悲歌厉响，咀嚼清商。俯视文轩，仰瞻华梁。愿保兹善，千载为常。欢笑尽娱，乐哉未央。皇室荣贵，寿若东王。"
  },
  {
    "id": "weijin#658",
    "title": "甘露讴",
    "author": "曹植",
    "content": "玄德洞幽，飞化上承。甘露以降，蜜淳冰凝。睹阳弗晞，琼爵是承。献之帝庙，以明圣征。"
  },
  {
    "id": "weijin#659",
    "title": "白鸠讴",
    "author": "曹植",
    "content": "班班者鸠，爰素其质。昔翔殷邦，今为魏出。朱目丹趾，灵姿诡类。载飞载鸣，彰我皇懿。"
  },
  {
    "id": "weijin#660",
    "title": "白鹊讴",
    "author": "曹植",
    "content": "鹊之彊彊，诗人取喻。今存圣世，呈质见素。饥食苕华，渴饮清露。异于畴匹，众鸟是慕。"
  },
  {
    "id": "weijin#661",
    "title": "吁嗟篇",
    "author": "曹植",
    "content": "吁嗟此转蓬，居世何独然。长去本根逝，宿夜无休闲。东西经七陌，南北越九阡。卒遇回风起，吹我入云间。自谓终天路，忽然下沉渊。惊飙接我出，故归彼中田。当南而更北，谓东而反西。宕宕当何依，忽亡而复存。飘飖周八泽，连翩历五山。流转无恒处，谁知吾苦艰。愿为中林草，秋随野火燔。糜灭岂不痛，愿与根荄连。"
  },
  {
    "id": "weijin#662",
    "title": "当车已驾行",
    "author": "曹植",
    "content": "欢坐玉殿。会诸贵客。侍者行觞。主人离席。顾视东西厢。丝竹与鞞铎。不醉无归来。明灯以继夕。"
  },
  {
    "id": "weijin#663",
    "title": "当来日大难",
    "author": "曹植",
    "content": "日苦短，乐有馀，乃置玉樽办东厨。广情故，心相于。阖门置酒，和乐欣欣。游马后来，辕车解轮。今日同堂，出门异乡。别易会难，各尽杯觞。"
  },
  {
    "id": "weijin#664",
    "title": "当事君行",
    "author": "曹植",
    "content": "人生有所贵尚。出门各异情。朱紫更相夺色。雅郑异音声。好恶随所爱憎。追举逐虚名。百心可事一君。巧诈宁拙诚。"
  },
  {
    "id": "weijin#665",
    "title": "当欲游南山行",
    "author": "曹植",
    "content": "东海广且深，由卑下百川。五岳虽高大，不逆垢与尘。良木不十围，洪条无所因。长者能博爱，天下寄其身。大匠无弃材，船车用不均。锥刀各异能，何所独却前。嘉善而矜愚，大圣亦同然。仁者各寿考，四坐咸万年。"
  },
  {
    "id": "weijin#666",
    "title": "当墙欲高行",
    "author": "曹植",
    "content": "龙欲升天须浮云，人之仕进待中人。众口可以铄金，谗言三至，慈母不亲。愤愤俗间，不辩伪真，愿欲披心自说陈。君门以九重，道远河无津。"
  },
  {
    "id": "weijin#667",
    "title": "杂诗七首 其六",
    "author": "曹植",
    "content": "飞观百馀尺，临牖御棂轩。远望周千里，朝夕见平原。烈士多悲心，小人媮自闲。国雠亮不塞，甘心思丧元。拊剑西南望，思欲赴太山。弦急悲声发，聆我慷慨言。"
  },
  {
    "id": "weijin#668",
    "title": "杂诗七首 其一",
    "author": "曹植",
    "content": "高台多悲风，朝日照北林。之子在万里，江湖迥且深。方舟安可极，离思故难任。孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。"
  },
  {
    "id": "weijin#669",
    "title": "杂诗七首 其二",
    "author": "曹植",
    "content": "转蓬离本根，飘飖随长风。何意回飙举，吹我入云中。高高上无极，天路安可穷。类此游客子，捐躯远从戎。毛褐不掩形，薇藿常不充。去去莫复道，沈忧令人老。"
  },
  {
    "id": "weijin#670",
    "title": "杂诗七首 其三",
    "author": "曹植",
    "content": "西北有织妇，绮缟何缤纷。明晨秉机杼，日昃不成文。太息终长夜，悲啸入青云。妾身守空闺，良人行从军。自期三年归，今已历九春。飞鸟绕树翔，噭噭鸣索群。愿为南流景，驰光见我君。"
  },
  {
    "id": "weijin#671",
    "title": "杂诗",
    "author": "曹植",
    "content": "美玉生盘石，宝剑出龙渊。帝王临朝服，秉此威百蛮。历刀不见贵，杂糅刀刃间。"
  },
  {
    "id": "weijin#672",
    "title": "杂诗",
    "author": "曹植",
    "content": "悠悠远行客，去家千馀里。出亦无所之，入亦无所止。浮云翳日光，悲风动地起。"
  },
  {
    "id": "weijin#673",
    "title": "杂诗七首 其七",
    "author": "曹植",
    "content": "揽衣出中闺，逍遥步两楹。闲房何寂寞，绿草被阶庭。空室自生风，百鸟翩南征。春思安可忘，忧戚与我并。佳人在远道，妾身单且茕。欢会难再遇，芝兰不重荣。人皆弃旧爱，君岂若平生。寄松为女萝，依水如浮萍。赍身奉衿带，朝夕不堕倾。倘终顾盻恩，永副我中情。"
  },
  {
    "id": "weijin#674",
    "title": "杂诗七首 其四",
    "author": "曹植",
    "content": "南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿。俛仰岁将暮，荣耀难久恃。"
  },
  {
    "id": "weijin#675",
    "title": "两仪篇",
    "author": "曹植",
    "content": "帝者化八极，养万物，和阴阳。阴阳和，凤至河洛翔。"
  },
  {
    "id": "weijin#676",
    "title": "妒诗",
    "author": "曹植",
    "content": "嗟尔同衾，曾不是志。宁彼冶容，安此妒忌。"
  },
  {
    "id": "weijin#677",
    "title": "弃妇诗",
    "author": "曹植",
    "content": "石榴植前庭，绿叶摇缥青。丹华灼烈烈，璀彩有光荣。光荣晔流离，可以戏淑灵。有鸟飞来集，拊翼以悲鸣。悲鸣夫何为，丹华实不成。拊心长叹息，无子当归宁。有子月经天，无子若流星。天月相终始，流星没无精。栖迟失所宜，下与瓦石并。忧怀从中来，叹息通鸡鸣。反侧不能寐，逍遥于前庭。踟蹰还入房，肃肃帷幕声。搴帷更摄带，抚节弹鸣筝。慷慨有馀音，要妙悲且清。收泪长叹息，何以负神灵。招摇待霜露，何必春夏成。晚获为良实，愿君且安宁。"
  },
  {
    "id": "weijin#678",
    "title": "时雨讴",
    "author": "曹植",
    "content": "于穆圣皇，仁畅惠渥。辞献减膳，以服鳏独。和气致祥，时雨渗漉。野草萌变，化成喜谷。"
  },
  {
    "id": "weijin#679",
    "title": "鼙舞歌五首 其二 灵芝篇",
    "author": "曹植",
    "content": "灵芝生王地，朱草被洛滨。荣华相晃耀，光采晔若神。古时有虞舜，父母顽且嚚。尽孝于田垄，烝烝不违仁。伯瑜年七十，彩衣以娱亲。慈母笞不痛，歔欷涕沾巾。丁兰少失母，自伤早孤茕。刻木当严亲，朝夕致三牲。暴子见陵侮，犯罪以亡形。丈人为泣血，免戾全其名。董永遭家贫，父老财无遗。举假以供养，佣作致甘肥。责家填门至，不知何用归。天灵感至德，神女为秉机。岁月不安居，呜呼我皇考。生我既已晚，弃我何其早。蓼莪谁所兴，念之令人老。退咏南风诗，洒泪满袆抱。乱曰：圣皇君四海，德教朝夕宣。万国咸礼让，百姓家肃虔。庠序不失仪，孝悌处中田。户有曾闵子，比屋皆仁贤。髫龀无夭齿，黄发尽其年。陛下三万岁，慈母亦复然。"
  },
  {
    "id": "weijin#680",
    "title": "芙蓉池诗",
    "author": "曹植",
    "content": "逍遥芙蓉池，翩翩戏轻舟。南阳栖双鹄，北柳有鸣鸠。"
  },
  {
    "id": "weijin#681",
    "title": "言志诗",
    "author": "曹植",
    "content": "庆云未时兴，云龙潜作鱼。神鸾失其俦，还从燕雀居。"
  },
  {
    "id": "weijin#682",
    "title": "远游篇",
    "author": "曹植",
    "content": "夜光明珠，下隐金沙。采之谁遗，汉女湘娥。"
  },
  {
    "id": "weijin#683",
    "title": "远游篇",
    "author": "曹植",
    "content": "远游临四海，俯仰观洪波。大鱼若曲陵，承浪相经过。灵鳌戴方丈，神岳俨嵯峨。仙人翔其隅，玉女戏其阿。琼蕊可疗饥，仰首吸朝霞。昆仑本吾宅，中州非我家。将归谒东父，一举超流沙。鼓翼舞时风，长啸激清歌。金石固易敝，日月同光华。齐年与天地，万乘安足多。"
  },
  {
    "id": "weijin#684",
    "title": "驱车篇",
    "author": "曹植",
    "content": "驱车掸驽马，东到奉高城。神哉彼泰山，五岳专其名。隆高贯云霓，嵯峨出太清。周流二六候，间置十二亭。上有涌醴泉，玉石扬华英。东北望吴野，西眺观日精。魂神所系属，逝者感斯征。王者以归天，效厥元功成。历代无不遵，礼记有品程。探策或长短，唯德享利贞。封者七十帝，轩皇元独灵。餐霞漱沆瀣，毛羽被身形。发举蹈虚廓，径庭升窈冥。同寿东父年，旷代永长生。"
  },
  {
    "id": "weijin#685",
    "title": "亟出行",
    "author": "曹植",
    "content": "蒙雾犯风尘。"
  },
  {
    "id": "weijin#686",
    "title": "侍太子坐诗",
    "author": "曹植",
    "content": "白日曜青春，时雨静飞尘。寒冰辟炎景，凉风飘我身。清醴盈金觞，肴馔纵横陈。齐人进奇乐，歌者出西秦。翩翩我公子，机巧忽若神。"
  },
  {
    "id": "weijin#687",
    "title": "妾薄命行",
    "author": "曹植",
    "content": "携玉手，喜同车。北上云阁飞除。钓台蹇产清虚。池塘观沼可娱。仰泛龙舟绿波。俯擢神草枝柯。想彼宓妃洛河。退咏汉女湘娥。日既逝矣西藏。更会兰室洞房。华镫步障舒光。皎若日出扶桑。促樽合坐行觞。主人起舞娑盘。能者穴触别端。腾觚飞爵阑干。同量等色齐颜。任意交属所欢。朱颜发外形兰。袖随礼容极情。妙舞仙仙体轻。裳解履遗绝缨。俛仰笑喧无呈。览持佳人玉颜。齐举金爵翠盘。手形罗袖良难。腕弱不胜珠环。坐者叹息舒颜。御巾裛粉君傍。中有霍纳都梁。鸡舌五味杂香。进者何人齐姜。恩重爱深难忘。召延亲好宴私。但歌杯来何迟。客赋既醉言归。主人称露未晞。"
  },
  {
    "id": "weijin#689",
    "title": "妾薄相行 其一",
    "author": "曹植",
    "content": "齐讴楚舞纷纷。歌声上彻青云。"
  },
  {
    "id": "weijin#690",
    "title": "妾薄相行 其二",
    "author": "曹植",
    "content": "辎軿飞毂交轮。"
  },
  {
    "id": "weijin#691",
    "title": "鼙舞歌五首 其五 孟冬篇",
    "author": "曹植",
    "content": "孟冬十月，阴气厉清。武官诫田，讲旅统兵。元龟袭吉，元光著明。蚩尤跸路，风弭雨停。乘舆启行，鸾鸣幽轧。虎贲采骑，飞象珥鹖。钟鼓铿锵，箫管嘈喝。万骑齐镳，千乘等盖。夷山填谷，平林涤薮。张罗万里，尽其飞走。趯趯狡兔，扬白跳翰。猎以青骹，掩以修竿。韩卢宋鹊，呈才骋足。噬不尽緤，牵麋掎鹿。魏氏发机，养基抚弦。都卢寻高，搜索猴猿。庆忌孟贲，蹈谷超峦。张目决眦，发怒穿冠。顿熊扼虎，蹴豹搏䝙。气有馀势，负象而趋。获车既盈，日侧乐终。罢役解徒，大飨离宫。乱曰：圣皇临飞轩，论功校猎徒。死禽积如京，流血成沟渠。明诏大劳赐，大官供有无。走马行酒醴，驱车布肉鱼。鸣鼓举觞爵，击钟釂无馀。绝纲纵麟麑，弛罩出凤雏。收功在羽校，威灵振鬼区。陛下长欢乐，永世合天符。"
  },
  {
    "id": "weijin#692",
    "title": "苦思行",
    "author": "曹植",
    "content": "绿萝缘玉树。光曜粲相晖。下有两真人。举翅翻高飞。我心何踊跃。思欲攀云追。郁郁西岳巅。石室青葱与天连。中有耆年一隐士。须发皆皓然。策杖从吾游。教我要忘言。"
  },
  {
    "id": "weijin#693",
    "title": "苦热行",
    "author": "曹植",
    "content": "行游到日南，经历交阯乡。苦热但曝露，越夷水中藏。"
  },
  {
    "id": "weijin#694",
    "title": "诗",
    "author": "曹植",
    "content": "一顾千金重，何必珠玉钱。"
  },
  {
    "id": "weijin#695",
    "title": "诗",
    "author": "曹植",
    "content": "皇考建世业，余从征四方。栉风而沐雨，万里蒙露霜。剑戟不离手，铠甲为衣裳。"
  },
  {
    "id": "weijin#696",
    "title": "诗",
    "author": "曹植",
    "content": "双鹤俱遨游，相失东海傍。雄飞窜北朔，雌惊赴南湘。弃我交颈欢，离别各异方。不惜万里道，但恐天网张。"
  },
  {
    "id": "weijin#697",
    "title": "诗",
    "author": "曹植",
    "content": "秋商气转微凉。"
  },
  {
    "id": "weijin#698",
    "title": "诗",
    "author": "曹植",
    "content": "游鸟翔故巢，狐死反丘穴。我信归故乡，安得惮离别。"
  },
  {
    "id": "weijin#699",
    "title": "诗",
    "author": "曹植",
    "content": "长铗鸣鞘中。"
  },
  {
    "id": "weijin#700",
    "title": "责躬",
    "author": "曹植",
    "content": "于穆显考，时惟武皇。受命于天，宁济四方。朱旗所拂，九土披攘。玄化滂流，荒服来王。超商越周，与唐比踪。笃生我皇，奕世载聪。武则肃烈，文则时雍。受禅于汉，君临万邦，率由旧则。广命懿亲，以藩王国。帝日尔侯，君兹青土。奄有海滨，方周于鲁。车服有辉，旗章有叙。济济隽乂，我弼我辅。伊余小子，恃宠骄盈。举挂时网，作藩作屏。先轨是隳，傲我皇使，犯我朝仪。国有典刑，我削我绌，将寘于理。元凶是率，明明天子，时惟笃类。不忍我刑，暴之朝肆。违彼执宪，哀予小臣。改封兖邑，于河之滨。股肱弗置，有君无臣。荒淫之阙，谁弼予身。茕茕仆夫，于彼冀方。嗟予小子，乃罹斯殃。赫赫天子，恩不遗物。冠我玄冕，要我朱绂。光光大使，我荣我华。剖符授玉，王爵是加。仰齿金玺，俯执圣策。皇恩过隆，祇承怵惕。咨我小子，顽凶是婴。逝惭陵墓，存愧阙庭。匪敢傲德，实恩是恃。威灵改加，足以没齿。昊天罔极，生命不图。常惧颠沛，抱罪黄垆。愿蒙矢石，建旗东岳。庶立毫厘，微功自赎。危躯授命，知足免戾。甘赴江湘，奋戈吴越。天启其衷，得会京畿。迟奉圣颜，如渴如饥。心之云慕，怆矣其悲。天高听卑，皇肯照微。"
  },
  {
    "id": "weijin#701",
    "title": "述仙诗",
    "author": "曹植",
    "content": "游将升云烟。"
  },
  {
    "id": "weijin#702",
    "title": "陌上桑",
    "author": "曹植",
    "content": "望云际，有真人，安得轻举继清尘。执电鞭，骋飞驎。"
  },
  {
    "id": "weijin#703",
    "title": "怨诗行",
    "author": "曹植",
    "content": "明月照高楼，流光正徘徊。上有愁思妇，悲叹有馀哀。借问叹者谁，自云宕子妻。夫行逾十载，贱妾常独栖。念君过于渴，思君剧于饥。君作高山柏，妾为浊水泥。北风行萧萧，烈烈入吾耳。心中念故人，泪堕不能止。浮沈各异路，会合当何谐。愿作东北风，吹我入君怀。君怀常不开，贱妾当何依。恩情中道绝，流止任东西。我欲竟此曲，此曲悲且长。今日乐相乐，别后莫相忘。"
  },
  {
    "id": "weijin#704",
    "title": "怨歌行",
    "author": "曹植",
    "content": "为君既不易，为臣良独难。忠信事不显，乃有见疑患。周公佐成王，金縢功不刊。推心辅王室，二叔反流言。待罪居东国，泣涕常流连。皇灵大动变，震雷风且寒。拔树偃秋稼，天威不可干。素服开金縢，感悟求其端。公旦事既显，成王乃哀叹。吾欲竟此曲，此曲悲且长。今日乐相乐，别后莫相忘。"
  },
  {
    "id": "weijin#705",
    "title": "洛神赋",
    "author": "曹植",
    "content": "余从京域，言归东藩。背伊阙，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田。容与乎阳林，流眄乎洛川。于是精移神骇，忽焉思散。俯则未察，仰以殊观。睹一丽人，于岩之畔。乃援御者而告之曰：尔有觌于彼者乎？彼何人斯？若此之艳也？御者对曰：臣闻河洛之神，名曰宓妃。然则君王所见，无乃是乎？其状若何？臣愿闻之。余告之曰：其形也，翩若惊鸿，婉若游龙。荣曜秋菊，华茂春松。髣佛兮若轻云之蔽月，飘飖兮若流风之回雪。远而望之，皎若太阳升朝霞；迫而察之，灼若芙蕖出渌波。襛纤得衷，修短合度。肩若削成，腰如约素。延颈秀项，皓质呈露。芳泽无加，铅华弗御。云髻峨峨，修眉联娟。丹唇外朗，皓齿内鲜。明眸善睐，靥辅承权。瑰姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修兮，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。于是洛灵感焉，徙倚彷徨，神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。尔乃众灵杂遝，命俦啸侣，或戏清流，或翔神渚，或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延伫。体迅飞凫，飘忽若神，凌波微步，罗袜生尘。动无常则，若危若安。进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。于是屏翳收风，川后静波。冯夷鸣鼓，女娲清歌。腾文鱼以警乘，鸣玉鸾以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清阳。动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮，哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神宵而蔽光。于是背下陵高，足往神留。遗情想像，顾望怀愁。冀灵体之复形，御轻舟而上溯。浮长川而忘反，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。"
  },
  {
    "id": "weijin#706",
    "title": "种葛篇",
    "author": "曹植",
    "content": "种葛南山下，葛藟自成阴。与君初婚时，结发恩义深。欢爱在枕席，宿昔同衣衾。窃慕棠棣篇，好乐和瑟琴。行年将晚暮，佳人怀异心。恩纪旷不接，我情遂抑沈。出门当何顾，徘徊步北林。下有交颈兽，仰有双栖禽。攀枝长叹息，泪下沾罗襟。良马知我悲，延颈对我吟。昔为同池鱼，今为商与参。往古皆欢遇，我独困于今。弃置委天命，悠悠安可任。"
  },
  {
    "id": "weijin#707",
    "title": "结客篇 其一",
    "author": "曹植",
    "content": "结客少年场。报怨洛北芒。"
  },
  {
    "id": "weijin#708",
    "title": "结客篇 其二",
    "author": "曹植",
    "content": "利剑鸣手中，一击而尸僵。"
  },
  {
    "id": "weijin#709",
    "title": "虾䱇篇",
    "author": "曹植",
    "content": "虾䱇游潢潦，不知江海流。燕雀戏藩柴，安识鸿鹄游。世士此诚明，大德固无俦。驾言登五岳，然后小陵丘。俯观上路人，势利惟是谋。雠高念皇家，远怀柔九州。抚剑而雷音，猛气纵横浮。泛泊徒嗷嗷，谁知壮士忧。"
  },
  {
    "id": "weijin#710",
    "title": "送应氏诗二首 其一",
    "author": "曹植",
    "content": "步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。"
  },
  {
    "id": "weijin#711",
    "title": "送应氏诗二首 其二",
    "author": "曹植",
    "content": "清时难屡得，嘉会不可常。天地无终极，人命若朝霜。愿得展嬿婉，我友之朔方。亲昵并集送，置酒此河阳。中馈岂独薄，宾饮不尽觞。爱至望苦深，岂不愧中肠。山川阻且远，别促会日长。愿为比翼鸟，施翮起高翔。"
  },
  {
    "id": "weijin#712",
    "title": "闺情诗",
    "author": "曹植",
    "content": "有美一人，被服纤罗。妖姿艳丽，蓊若春华。红颜韡烨，云髻嵯峨。弹琴抚节，为我弦歌。清浊齐均，既亮且和。取乐今日，遑恤其他。"
  },
  {
    "id": "weijin#713",
    "title": "朔风诗 其一",
    "author": "曹植",
    "content": "仰彼朔风，用怀魏都。愿骋代马，倏忽北徂。凯风永至，思彼蛮方。愿随越鸟，翻飞南翔。"
  },
  {
    "id": "weijin#714",
    "title": "朔风诗 其二",
    "author": "曹植",
    "content": "四气代谢，悬景运周。别如俯仰，脱若三秋。昔我初迁，朱华未晞。今我旋止，素雪云飞。"
  },
  {
    "id": "weijin#715",
    "title": "朔风诗 其四",
    "author": "曹植",
    "content": "子好芳草，岂忘尔贻。繁华将茂，秋霜悴之。君不垂眷，岂云其诚。秋兰可喻，桂树冬荣。"
  },
  {
    "id": "weijin#716",
    "title": "朔风诗 其三",
    "author": "曹植",
    "content": "俯降千仞，仰登天阻。风飘蓬飞，载离寒暑。千仞易陟，天阻可越。昔我同袍，今永乖别。"
  },
  {
    "id": "weijin#717",
    "title": "朔风诗 其五",
    "author": "曹植",
    "content": "弦歌荡思，谁与销忧。临川慕思，何为泛舟。岂无和乐，游非我邻。谁忘泛舟，愧无榜人。"
  },
  {
    "id": "weijin#718",
    "title": "桂之树行",
    "author": "曹植",
    "content": "桂之树，桂之树，桂生一何丽佳。扬朱华而翠叶，流芳布天涯。上有栖鸾，下有盘螭。桂之树，得道之真人，咸来会讲仙。教尔服食日精，要道甚省不烦。淡泊无为自然。乘蹻万里之外，去留随意所欲存。高高上际于众外，下下乃穷极地天。"
  },
  {
    "id": "weijin#719",
    "title": "泰山梁甫行",
    "author": "曹植",
    "content": "八方各异气，千里殊风雨。剧哉边海民，寄身于草墅。妻子象禽兽，行止依林阻。柴门何萧条，狐兔翔我宇。"
  },
  {
    "id": "weijin#720",
    "title": "浮萍篇",
    "author": "曹植",
    "content": "浮萍寄清水，随风东西流。结发辞严亲，来为君子仇。恪勤在朝夕，无端获罪尤。在昔蒙恩惠，和乐如瑟琴。何意今摧颓，旷若商与参。茱萸自有芳，不若桂与兰。新人虽可爱，无若故所欢。行云有返期，君恩傥中还。慊慊仰天叹，愁心将何愬。日月不恒处，人生忽若寓。悲风来入怀，泪下如垂露。发箧造裳衣，裁缝纨与素。"
  },
  {
    "id": "weijin#721",
    "title": "离友诗三首 其三",
    "author": "曹植",
    "content": "日匿影兮天微阴。经迥路兮造北林。"
  },
  {
    "id": "weijin#722",
    "title": "离友诗三首 其一",
    "author": "曹植",
    "content": "王旅旋兮背故乡。彼君子兮笃人纲。媵余行兮归朔方。驰原隰兮寻旧疆。车载奔兮马繁骧。涉浮济兮泛轻航。迄魏都兮息兰房。展宴好兮惟乐康。"
  },
  {
    "id": "weijin#723",
    "title": "离友诗三首 其二",
    "author": "曹植",
    "content": "凉风肃兮白露滋。木感气兮条叶辞。临渌水兮登崇基。折秋华兮采灵芝。寻永归兮赠所思。感离隔兮会无期。伊郁悒兮情不怡。"
  },
  {
    "id": "weijin#724",
    "title": "离别诗",
    "author": "曹植",
    "content": "人远精魂近，寤寐梦容光。"
  },
  {
    "id": "weijin#725",
    "title": "艳歌行",
    "author": "曹植",
    "content": "出自蓟北门，遥望胡地桑。枝枝自相值，叶叶自相当。"
  },
  {
    "id": "weijin#726",
    "title": "艳歌行",
    "author": "曹植",
    "content": "长者赐颜色，泰山可动移。"
  },
  {
    "id": "weijin#727",
    "title": "艳歌行",
    "author": "曹植",
    "content": "夏节纯和天清凉。百草滋殖舒兰芳。"
  },
  {
    "id": "weijin#728",
    "title": "情诗",
    "author": "曹植",
    "content": "微阴翳阳景，清风飘我衣。游鱼潜绿水，翔鸟薄天飞。眇眇客行士，遥役不得归。始出严霜结，今来白露晞。游子叹黍离，处者歌式微。慷慨对嘉宾，凄怆内伤悲。"
  },
  {
    "id": "weijin#729",
    "title": "惟汉行",
    "author": "曹植",
    "content": "太极定二仪，清浊始以形。三光炤八极，天道甚著明。为人立君长，欲以遂其生。行仁章以瑞，变故诫骄盈。神高而听卑，报若响应声。明主敬细微，三季瞢天经。二皇称至化，盛哉唐虞庭。禹汤继厥德，周亦致太平。在昔怀帝京，日昃不敢宁。济济在公朝，万载驰其名。"
  },
  {
    "id": "weijin#730",
    "title": "盘石篇",
    "author": "曹植",
    "content": "盘盘山巅石，飘飖涧底蓬。我本太山人，何为客淮东。蒹葭弥斥土，林木无分重。岸岩若崩缺，湖水何汹汹。蚌蛤被滨涯，光彩如锦虹。高彼凌云霄，浮气象螭龙。鲸脊若丘陵，须若山上松。呼吸吞船欐，澎濞戏中鸿。方舟寻高价，珍宝丽以通。一举必千里，乘飔举帆幢。经危履险阻，未知命所钟。常恐沈黄垆，下与鼋鳖同。南极苍梧野，游眄穷九江。中夜指参辰，欲师当定从。仰天长太息，思想怀故邦。乘桴何所志，吁嗟我孔公。"
  },
  {
    "id": "weijin#731",
    "title": "矫志诗",
    "author": "曹植",
    "content": "仁虎匿爪，神龙隐鳞。"
  },
  {
    "id": "weijin#732",
    "title": "矫志诗",
    "author": "曹植",
    "content": "芝桂虽芳，难以饵鱼。尸位素餐，难以成居。磁石引铁，于金不连。大朝举士，愚不闻焉。抱璧涂乞，无为贵宝。履仁遘祸，无为贵道。鹓雏远害，不羞卑栖。灵虬避难，不耻污泥。都蔗虽甘，杖之必折。巧言虽美，用之必灭。济济唐朝，万邦作孚。逢蒙虽巧，必得良弓。圣主虽知，必得英雄。螳螂见叹，齐士轻战。越王轼蛙，国以死献。道远知骥，世伪知贤。覆之帱之，顺天之矩。泽如凯风，惠如时雨。口为禁闼，舌为发机。门机之闿，楛矢不追。"
  },
  {
    "id": "weijin#733",
    "title": "野田黄雀行",
    "author": "曹植",
    "content": "高树多悲风，海水扬其波。利剑不在掌，结友何须多。不见篱间雀，见鹞自投罗。罗家得雀喜，少年见雀悲。拔剑捎罗网，黄雀得飞飞。飞飞摩苍天，来下谢少年。"
  },
  {
    "id": "weijin#734",
    "title": "善哉行",
    "author": "曹植",
    "content": "如彼翰鸟，或飞戾天。"
  },
  {
    "id": "weijin#735",
    "title": "喜雨诗",
    "author": "曹植",
    "content": "天覆何弥广，苞育此群生。弃之必憔悴，惠之则滋荣。庆云从北来，郁述西南征。时雨中夜降，长雷周我庭。嘉种盈膏壤，登秋毕有成。"
  },
  {
    "id": "weijin#736",
    "title": "游仙诗",
    "author": "曹植",
    "content": "人生不满百，戚戚少欢娱。意欲奋六翮，排雾陵紫虚。蝉蜕同松乔，翻迹登鼎湖。翱翔九天上，骋辔远行游。东观扶桑曜，西临弱水流。北极登玄渚，南翔陟丹邱。"
  },
  {
    "id": "weijin#737",
    "title": "嘉禾讴",
    "author": "曹植",
    "content": "猗猗嘉禾，惟谷之精。其洪盈箱，协穗殊茎。昔生周朝，今植魏庭。献之庙堂，以昭厥灵。"
  },
  {
    "id": "weijin#738",
    "title": "寡妇诗",
    "author": "曹植",
    "content": "高坟郁兮巍巍，松柏森兮成行。"
  },
  {
    "id": "weijin#739",
    "title": "歌",
    "author": "曹植",
    "content": "望云际兮有好仇。天路长兮往无由。佩兰蕙兮为谁修。宴婉绝兮我心愁。"
  },
  {
    "id": "weijin#740",
    "title": "鼙舞歌五首 其四 精微篇",
    "author": "曹植",
    "content": "精微烂金石，至心动神明。杞妻哭死夫，梁山为之倾。子丹西质秦，乌白马角生。邹衍囚燕市，繁霜为夏零。关东有贤女，自字苏来卿。壮年报父仇，身没垂功名。女休逢赦书，白刃几在颈。俱上列仙籍，去死独就生。太仓令有罪，远征当就拘。自悲居无男，祸至无与俱。缇萦痛父言，荷担西上书。盘桓北阙下，泣泪何涟如。乞得并姊弟，没身赎父躯。汉文感其义，肉刑法用除。其父得以免，辩义在列图。多男亦何为，一女足成居。简子南渡河，津吏废舟船。执法将加刑，女娟拥棹前。妾父闻君来，将涉不测渊。畏惧风波起，祷祝祭名川。备礼飨神祇，为君求福先。不胜釂祀诚，至令犯罚艰。君必欲加诛，乞使知罪愆。妾愿以身代，至诚感苍天。国君高其义，其父用赦原。河激奏中流，简子知其贤。归聘为夫人，荣宠超后先。辩女解父命，何况健少年。黄初发和气，明堂德教施。治道致太平，礼乐风俗移。刑措民无枉，怨女复何为。圣皇长寿考，景福常来仪。"
  },
  {
    "id": "weijin#741",
    "title": "豫章行二首 其二",
    "author": "曹植",
    "content": "鸳鸯自朋亲，不若比翼连。他人虽同盟，骨肉天性然。周公穆康叔，管蔡则流言。子臧让千乘，季札慕其贤。"
  },
  {
    "id": "weijin#742",
    "title": "豫章行二首 其一",
    "author": "曹植",
    "content": "穷达难豫图，祸福信亦然。虞舜不逢尧，耕耘处中田。太公未遭文，渔钓终渭川。不见鲁孔丘，穷困陈蔡间。周公下白屋，天下称其贤。"
  },
  {
    "id": "weijin#743",
    "title": "薤露行",
    "author": "曹植",
    "content": "天地无穷极，阴阳转相因。人居一世间，忽若风吹尘。愿得展功勤，输力于明君。怀此王佐才，慷慨独不群。鳞介尊神龙，走兽宗麒麟。虫兽犹知德，何况于士人。孔氏删诗书，王业粲已分。骋我径寸翰，流藻垂华芬。"
  },
  {
    "id": "weijin#744",
    "title": "赠丁仪王粲诗",
    "author": "曹植",
    "content": "从军度函谷，驱马过西京。山岑高无极，泾渭扬浊清。壮哉帝王居，佳丽殊百城。员阙出浮云，承露槩泰清。皇佐扬天惠，四海无交兵。权家虽爱胜，全国为令名。君子在末位，不能歌德声。丁生怨在朝，王子欢自营。欢怨非贞则，中和诚可经。"
  },
  {
    "id": "weijin#745",
    "title": "赠丁仪诗",
    "author": "曹植",
    "content": "初秋凉气发，庭树微销落。凝霜依玉除，清风飘飞阁。朝云不归山，霖雨成川泽。黍稷委畴陇，农夫安所获。在贵多忘贱，为恩谁能博。狐白足御冬，焉念无衣客。思慕延陵子，宝剑非所惜。子其宁尔心，亲交义不薄。"
  },
  {
    "id": "weijin#746",
    "title": "赠丁翼诗",
    "author": "曹植",
    "content": "嘉宾填城阙，丰膳出中厨。吾与二三子，曲宴此城隅。秦筝发西气，齐瑟扬东讴。肴来不虚归，觞至反无馀。我岂狎异人，朋友与我俱。大国多良材，譬海出明珠。君子义休偫，小人德无储。积善有馀庆，荣枯立可须。滔荡固大节，时俗多所拘。君子通大道，无愿为世儒。"
  },
  {
    "id": "weijin#747",
    "title": "赠王粲诗",
    "author": "曹植",
    "content": "端坐苦愁思，揽衣起西游。树木发春华，清池激长流。中有孤鸳鸯，哀鸣求匹俦。我愿执此鸟，惜或无轻舟。欲归忘故道，顾望但怀愁。悲风鸣我侧，羲和逝不留。重阴润万物，何惧泽不周。谁令君多念，自使怀百忧。"
  },
  {
    "id": "weijin#749",
    "title": "赠徐干诗",
    "author": "曹植",
    "content": "惊风飘白日，忽然归西山。圆景光未满，众星灿以繁。志士营世业，小人亦不闲。聊且夜行游，游彼双阙间。文昌郁云兴，迎风高中天。春鸠鸣飞栋，流猋激棂轩。顾念蓬室士，贫贱诚足怜。薇藿弗充虚，皮褐犹不全。慷慨有悲心，兴文自成篇。宝弃怨何人，和氏有其愆。弹冠俟知己，知己谁不然。良田无晚岁，膏泽多丰年。亮怀璠玙美，积久德愈宣。亲交义在敦，申章复何言。"
  },
  {
    "id": "weijin#750",
    "title": "思友人诗",
    "author": "曹摅",
    "content": "密云翳阳景，霖潦淹庭除。严霜凋翠草，寒风振纤枯。凛凛天气清，落落卉木疏。感时歌蟋蟀，思贤咏白驹。情随玄阴滞，心与回飙俱。思心何所怀，怀我欧阳子。精义测神奥，清机发妙理。自我别旬朔，微言绝于耳。褰裳不足难，清扬未可俟。延首出阶檐，伫立增想似。"
  },
  {
    "id": "weijin#751",
    "title": "答赵景猷诗",
    "author": "曹摅",
    "content": "泛舟洛川，济彼黄河。乘流浮荡，倏忽经过。孤柏亭亭，回山峨峨。水卉发藻，陵木扬葩。白芷舒华，绿英垂柯。游鳞交跃，翔鸟相和。俯玩璇濑，仰看琼华。顾想风人，伐檀山阿。存彼鱼人，沧浪之歌。邈邈沦漪，滔滔洪波。大道孔长，人生几何。俟渎之清，徒婴百罗。今我不乐，时将蹉跎。荡心肆志，与物无瑕。欢以卒岁，孰知其他。"
  },
  {
    "id": "weijin#753",
    "title": "答赵景猷诗",
    "author": "曹摅",
    "content": "于铄赵生，载德相绍。挺此令嶷，素质皎皎。投迹清规，研思至道。拟秋厉节，晞春振藻。厉节伊何，如霜之荣。怀玉匿采，抱兰秘馨。藏器俟贾，潜秀养英。海蓄其流，山积其壤。表崇望显，源深润广。仰惟我友，含光昧爽。谁谓未章，今将宣朗。守真良难，知德者鲜。贤不闷时，乐在为善。陟彼弥高，流川日远。无忧不至，敦尔攸践。道有夷险，遇有通否。骥不称力，士贵所履。识归要会，岂嫌涂轨。苟非德义，于我糠秕。泉竭龙逝，树茂鸟聚。郁彼北林，招其侪侣。嗟我孤根，枝叶胥胥。岁寒靡托，远播江渚。济济京华，俊乂并凑。悠悠遐裔，我独是赴。哀此离群，悲彼孤陋。非无新好，人则惟旧。义著往叶，分珍来裔。庶几与子，终兹不叙。岂如冬夏，寒暑易节。斯诚既者，信不待誓。实望嘉赠，披怀发中。直谅未闻，属致谦冲。投于幽谷，诫之已崇。客过行云，虚其旋风。导以水柔，示以火急。宽猛相济，孰能企及。古人难慕，洪流叵挹。躯小裁博，余将焉袭。翟氏载离，陈张终辱。交以时利，胡能不黩。窃怪吾子，自疑末俗。愧以沙砾，何言金玉。"
  },
  {
    "id": "weijin#754",
    "title": "感旧诗",
    "author": "曹摅",
    "content": "富贵他人合，贫贱亲戚离。廉蔺门易轨，田窦相夺称。晨风集茂林，栖鸟去枯枝。今我唯困蒙，群士所背驰。乡人敦懿义，济济荫光仪。对宾颂有客，举觞咏露斯。临乐何所叹，素丝与路歧。"
  },
  {
    "id": "weijin#755",
    "title": "赠王弘远诗",
    "author": "曹摅",
    "content": "道贵无名，德尚寡欲。俗牧其华，我执其朴。人取其荣，余守其辱。穷巷湫隘，环堵浅局。肩墙弗暨，茅室不刘。潦必陵阶，雨则浸桷。仰惧濡首，俯惟涂足。妻孥之陋，如彼隶仆。布裳不衽，韦带三续。将乘白驹，归于空谷。隐士良苦，乐哉势族。尔乐伊何，志逸乐深。太府堂堂，闲房愔愔。旱不厌日，水不患霖。入欢卓氏，出玩秦针。宠妻怀目，嬖子娱心。华屏列曜，藻帐垂阴。缨黻流芳，罗襦解衿。嬿婉之求，一笑千金。忽彼苦诫，甘此所钦。言往不詶，秘其德音。采石他山，攻璞南荆。虽无和璧，冀收瑶琼。日月愈久，曾无玉声。倾心注耳，寂焉靡听。桃李不报，徒劳我诚。瑾不匿华，兰不秘馨。何惜纤翰，莫慰予情。"
  },
  {
    "id": "weijin#756",
    "title": "赠石荆州诗",
    "author": "曹摅",
    "content": "轗轲石行难，窈窕山道深。"
  },
  {
    "id": "weijin#757",
    "title": "赠石崇诗 其三",
    "author": "曹摅",
    "content": "美兹高会，凭城临川。峻墉亢阁，层楼辟轩。远望长州，近察重泉。郁郁繁林，荡荡洪源。津人思济，舟士戏船。得厕大欢，屡蒙宾延。饮必酃绿，肴则时鲜。仰接温颜，俯听话言。嘉我乃遇，遭彼频烦。"
  },
  {
    "id": "weijin#758",
    "title": "赠石崇诗 其一",
    "author": "曹摅",
    "content": "昂昂我牧，德惟人豪。作镇方岳，有徽其高。英风远扇，峻迹遐招。攻璞荆嵎，滋兰江皋。朝采芝蕙，夕玩琼瑶。岂乏䂥石，乃收艾萧。髦俊在位，多士盈朝。虽欣嘉愿，惧忝班僚。"
  },
  {
    "id": "weijin#759",
    "title": "赠石崇诗 其二",
    "author": "曹摅",
    "content": "人亦有云，上明下直。匪唯具臣，谔谔在侧。谠言既奏，朝有正色。翰飞冲天，必假羽翼。咨余承乏，与属备职。曾无补益，徒竭心力。龙旗反旆，鸾驾回轼。愿寻尘轨，以除其逼。"
  },
  {
    "id": "weijin#760",
    "title": "赠石崇诗 其四",
    "author": "曹摅",
    "content": "浮蓱依水，寄生附林。托根清流，委积重阴。愿树之茂，乐川之深。太阳移宿，葵藿倾心。至诚苟着，虽微难禁。况与夫子，利齐断金。敢敷中怀，贡之所钦。"
  },
  {
    "id": "weijin#761",
    "title": "赠石崇诗",
    "author": "曹摅",
    "content": "涓涓谷中泉，郁郁岩下林。泄泄群翟飞，咬咬春鸟吟。野次何索寞，薄暮愁人心。三军望稀盖，欢息有馀音。临肴忘肉味，对酒不能斟。人言重别离，斯情效于今。"
  },
  {
    "id": "weijin#763",
    "title": "赠韩德真诗四章",
    "author": "曹摅",
    "content": "赫赫显族，冠盖峨峨。葛延王室，蔹蔓帝家。如地之岳，如天之河。爰有韩生，体德逶迤。玉质含章，圭白无瑕。庇岳之崇，荫林之华。朝游龙泉，夕栖凤柯。同宿望舒，参辔羲和。弘曜日月，不荣若何。时不久留，日月其除。玄景嗟跎，忽沦桑榆。惜此寸阴，念彼白驹。昔齐骥踪，今则异涂。我顿吴坂，子亨天衢。尔足既骏，尔御亦殊。顾我驽蹇，能不踟蹰。取譬草木，假喻龙鱼。松以冬凋，兰以春芳。龙升在云，鱼沈于梁。大地未缀，华秀梓旁。倾质惠风，晞采朝阳。烬微难炽，根朽不长。爓不自烛，荣于何望。幽室谁照，冀子馀光。馀光不照，怨在贫妇。谷风遗旧，伐木敦友。嗟嗟人间，一薄一厚。时无展季，臧文何咎。萧生既没，谁与结绶。摄余衣冠，归守丘阜。平生之要，不忘在久。枉尔结驷，轼我垄亩。"
  },
  {
    "id": "weijin#764",
    "title": "月重轮行",
    "author": "曹睿",
    "content": "天地无穷，人命有终。立功扬名，行之在躬。圣贤度量，得为道中。"
  },
  {
    "id": "weijin#765",
    "title": "长歌行",
    "author": "曹睿",
    "content": "静夜不能寐，耳听众禽鸣。大城育狐兔，高墉多鸟声。坏宇何寥廓，宿屋邪草生。中心感时物，抚剑下前庭。翔佯于阶际，景星一何明。仰首观灵宿，北辰奋休荣。哀彼失群燕，丧偶独茕茕。单心谁与侣，造房孰与成。徒然喟有和，悲惨伤人情。余情偏易感，怀往增愤盈。吐吟音不彻，泣涕沾罗缨。"
  },
  {
    "id": "weijin#766",
    "title": "乐府诗",
    "author": "曹睿",
    "content": "昭昭素明月，晖光烛我床。忧人不能寐，耿耿夜何长。微风冲闺闼，罗帷自飘飏。揽衣曳长带，屣履下高堂。东西安所之，徘徊以彷徨。春鸟向南飞，翩翩独翱翔。悲声命俦匹，哀鸣伤我肠。感物怀所思，泣涕忽沾裳。伫立吐高吟，舒愤诉穹苍。"
  },
  {
    "id": "weijin#767",
    "title": "乐府诗",
    "author": "曹睿",
    "content": "昼作不辍手，猛烛继望舒。"
  },
  {
    "id": "weijin#768",
    "title": "自惜身薄祜行",
    "author": "曹睿",
    "content": "出身秦川，爰居伊洛。"
  },
  {
    "id": "weijin#769",
    "title": "步出夏门行",
    "author": "曹睿",
    "content": "步出夏门。东登首阳山。嗟哉夷叔。仲尼称贤。君子退让。小人争先。惟斯二子。于今称传。林钟受谢。节改时迁。日月不居。谁得久存。善哉殊复善。弦歌乐情。商风夕起。悲彼秋蝉。变形易色。随风东西。乃眷西顾。云雾相连。丹霞蔽日。彩虹带天。弱水潺潺。叶落翩翩。孤禽失群。悲鸣其间。善哉殊复善。悲鸣在其间。朝游清泠。日暮嗟归。䠞迫日暮。乌鹊南飞。绕树三匝。何枝可依。卒逢风雨。树折枝摧。雄来惊雌。雌独愁栖。夜失群侣。悲鸣徘徊。芃芃荆棘。葛生绵绵。感彼风人。惆怅自怜。月盈则冲。华不再繁。古来之说。嗟哉一言。"
  },
  {
    "id": "weijin#770",
    "title": "苦寒行",
    "author": "曹睿",
    "content": "悠悠发洛都，茾我征东行。征行弥二旬，屯吹龙陂城。顾观故垒处，皇祖之所营。屋室若平昔，栋宇无邪倾。奈何我皇祖，潜德隐圣形。虽没而不朽，书贵垂伐名。光光我皇祖，轩耀同其荣。遗化布四海，八表以肃清。虽有吴蜀寇，春秋足耀兵。徒悲我皇祖，不永享百龄。赋诗以写怀，伏轼泪沾缨。"
  },
  {
    "id": "weijin#771",
    "title": "种瓜篇",
    "author": "曹睿",
    "content": "种瓜东井上，冉冉自逾垣。与君新为婚，瓜葛相结连。寄托不肖躯，有如倚太山。兔丝无根株，蔓延自登缘。萍藻托清流，常恐身不全。被蒙丘山惠，贱妾执拳拳。天日照知之，想君亦俱然。"
  },
  {
    "id": "weijin#772",
    "title": "堂上行",
    "author": "曹睿",
    "content": "武夫怀勇毅，勒马于中原。干戈森若林，长剑奋无前。"
  },
  {
    "id": "weijin#773",
    "title": "清调歌",
    "author": "曹睿",
    "content": "飞舟沈洪波。旌旗蔽白日精。楫人荷轻棹。腾飞造波庭。"
  },
  {
    "id": "weijin#774",
    "title": "猛虎行",
    "author": "曹睿",
    "content": "双桐生空井，枝叶自相加。通泉浸其根，玄雨润其柯。绿叶何蓩蓩，青条视曲阿。上有双栖鸟，交颈鸣相和。何意行路者，秉丸弹是窠。"
  },
  {
    "id": "weijin#775",
    "title": "野田黄雀行",
    "author": "曹睿",
    "content": "四夷重译贡。百姓讴吟咏太康。"
  },
  {
    "id": "weijin#776",
    "title": "善哉行",
    "author": "曹睿",
    "content": "我徂我征，伐彼蛮虏。练师简卒，爰正其旅。轻舟竟川，初鸿依浦。桓桓猛毅，如罴如虎。发炮若雷，吐气如雨。旄旌指麾，进退应矩。百马齐辔，御由造父。休休六军，咸同斯武。兼涂星迈，亮兹行阻。行行日远，西背京许。游弗淹旬，遂届扬土。奔寇震惧，莫敢当御。权实竖子，备则亡虏。假气游魂，鱼鸟为伍。虎臣列将，怫郁充怒。淮泗肃清，奋扬微所。运德耀威，惟镇惟抚。反旆言归，旆入皇祖。"
  },
  {
    "id": "weijin#777",
    "title": "善哉行",
    "author": "曹睿",
    "content": "赫赫大魏。王师徂征。冒暑讨乱。振耀威灵。泛舟黄河。随波潺湲。通渠回越。行路绵绵。彩旄蔽日。旗旒翳天。淫鱼瀺灂。游戏深渊。唯塘泊。从如流。不为单。握扬楚。心惆怅。歌采薇。心绵绵。在淮淝。愿君速节早旋归。"
  },
  {
    "id": "weijin#778",
    "title": "棹歌行",
    "author": "曹睿",
    "content": "王者布大化，配干稽后只。阳育则阴杀，晷景应度移。文德以时振，武功伐不随。重华舞干戚，有苗服从妫。蠢尔吴中虏，凭江栖山阻。哀哉王士民，瞻仰靡依怙。皇上悼悯斯，宿昔奋天怒。发我许昌宫，列舟于长浦。翌日乘波扬，棹歌悲且凉。太常拂白日，旗帜纷设张。将抗旄与钺，耀威于彼方。伐罪以吊民，清我东南疆。"
  },
  {
    "id": "weijin#779",
    "title": "短歌行",
    "author": "曹睿",
    "content": "翩翩春燕，端集余堂。阴匿阳显，节运自常。厥貌淑美，玄衣素裳。归仁服德，雌雄颉颃。执志精专，絜行驯良。衔土缮巢，有式宫房。不规自圆，无矩而方。"
  },
  {
    "id": "weijin#780",
    "title": "豫章行",
    "author": "曹睿",
    "content": "于斯诚微物，能不怀伤悴。"
  },
  {
    "id": "weijin#781",
    "title": "燕歌行",
    "author": "曹睿",
    "content": "白日晼晼忽西倾。霜露惨凄涂阶庭。秋草卷叶摧枝茎。翩翩飞蓬常独征。有似游子不安宁。"
  },
  {
    "id": "weijin#782",
    "title": "苦寒行",
    "author": "曹操",
    "content": "北上太行山，艰哉何巍巍。羊肠坂诘屈，车轮为之摧。树木何萧瑟，北风声正悲。熊罴对我蹲，虎豹夹路蹄。溪谷少人民，雪落何霏霏。延颈长叹息，远行多所怀。我心何怫郁，思欲一东归。水深桥梁绝，中路正徘徊。迷惑失故路，薄暮无宿栖。行行日已远，人马同时饥。担囊行取薪，斧冰持作糜。悲彼东山诗，悠悠使我哀。"
  },
  {
    "id": "weijin#783",
    "title": "薤露",
    "author": "曹操",
    "content": "惟汉二十世，所任诚不良。沐猴而冠带，知小而谋强。犹豫不敢断，因狩执君王。白虹为贯日，已亦先受殃。贼臣持国柄，杀主灭宇京。荡覆帝基业，宗庙以燔丧。播越西迁移，号泣而且行。瞻彼洛城郭，微子为哀伤。"
  },
  {
    "id": "weijin#784",
    "title": "气出唱",
    "author": "曹操",
    "content": "驾六龙，乘风而行。行四海，路下之八邦。历登高山临溪谷，乘云而行。行四海外，东到泰山。仙人玉女，下来翱游。骖驾六龙饮玉浆。河水尽，不东流。解愁腹，饮玉浆。奉持行，东到蓬莱山，上至天之门。玉阙下，引见得入，赤松相对，四面顾望，视正焜煌。开玉心正兴，其气百道至。传告无穷闭其口，但当爱气寿万年。东到海，与天连。神仙之道，出窈入冥，常当专之。心恬澹，无所愒。欲闭门坐自守，天与期气。愿得神之人，乘驾云车，骖驾白鹿，上到天之门，来赐神之药。跪受之，敬神齐。当如此，道自来。"
  },
  {
    "id": "weijin#785",
    "title": "气出唱",
    "author": "曹操",
    "content": "华阴山，自以为大。高百丈，浮云为之盖。仙人欲来，出随风，列之雨。吹我洞箫，鼓瑟琴，何訚訚！酒与歌戏，今日相乐诚为乐。玉女起，起舞移数时。鼓吹一何嘈嘈。从西北来时，仙道多驾烟，乘云驾龙，郁何务务。遨游八极，乃到昆仑之山，西王母侧，神仙金止玉亭。来者为谁？赤松王乔，乃德旋之门。乐共饮食到黄昏。多驾合坐，万岁长，宜子孙。"
  },
  {
    "id": "weijin#786",
    "title": "气出唱",
    "author": "曹操",
    "content": "游君山，甚为真。崔嵬砟硌，尔自为神。乃到王母台，金阶玉为堂，芝草生殿旁。东西厢，客满堂。主人当行觞，坐者长寿遽何央。长乐甫始宜孙子。常愿主人增年，与天相守。"
  },
  {
    "id": "weijin#787",
    "title": "对酒",
    "author": "曹操",
    "content": "对酒歌。太平时。吏不呼门。王者贤且明。宰相股肱皆忠良。咸礼让。民无所争讼。三年耕有九年储。仓谷满盈。斑白不负戴。雨泽如此。百谷用成。却走马以粪其土田。爵公侯伯子男。咸爱其民。以黜陟幽明。子养有若父与兄。犯礼法。轻重随其刑。路无拾遗之私。囹圄空虚。冬节不断人。耄耋皆得以寿终。恩泽广及草木昆虫。"
  },
  {
    "id": "weijin#788",
    "title": "观沧海",
    "author": "曹操",
    "content": "东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。"
  },
  {
    "id": "weijin#789",
    "title": "却东西门行",
    "author": "曹操",
    "content": "鸿雁出塞北，乃在无人乡。举翅万里馀，行止自成行。冬节食南稻，春日复北翔。田中有转蓬，随风远飘扬。长与故根绝，万岁不相当。奈何此征夫，安得驱四方。戎马不解鞍，铠甲不离傍。冉冉老将至，何时返故乡。神龙藏深泉，猛兽步高冈。狐死归首丘，故乡安可忘。"
  },
  {
    "id": "weijin#790",
    "title": "步出夏门行 土不同",
    "author": "曹操",
    "content": "乡土不同，河朔隆冬。流澌浮漂，舟船行难。锥不入地，䒠藾深奥。水竭不流，冰坚可蹈。士隐者贫，勇侠轻非。心常叹怨，戚戚多悲。幸甚至哉！歌以咏志。"
  },
  {
    "id": "weijin#791",
    "title": "步出夏门行 冬十月",
    "author": "曹操",
    "content": "孟冬十月，北风徘徊。天气肃清，繁霜霏霏。鹍鸡晨鸣，鸿雁南飞。鸷鸟潜藏，熊罴窟栖。钱镈停置，农收积场。逆旅整设，以通贾商。幸甚至哉！歌以咏志。"
  },
  {
    "id": "weijin#793",
    "title": "龟虽寿",
    "author": "曹操",
    "content": "神龟虽寿，猷有竟时。腾蛇乘雾，终为土灰。老骥伏枥，志在千里；烈士暮年，壮心不已。盈缩之期，不但在天；养怡之福，可得永年。幸甚至哉，歌以咏志。"
  },
  {
    "id": "weijin#794",
    "title": "陌上桑",
    "author": "曹操",
    "content": "驾虹霓。乘赤云。登彼九疑历玉门。济天汉。至昆仑。见西王母。谒东君。交赤松。及羡门。受要秘道爱精神。食芝英。饮醴泉。拄杖桂枝佩秋兰。绝人事。游浑元。若疾风游欻飘翩。景未移。行数千。寿如南山不忘愆。"
  },
  {
    "id": "weijin#795",
    "title": "度关山",
    "author": "曹操",
    "content": "天地间。人为贵。立君牧民。为之执则。车辙马迹。经纬四极。黜陟幽明。黎庶繁息。于铄贤圣。总统邦域。封建五爵。井田刑狱。有燔丹书。无普赦赎。皋陶甫侯。何有失职。嗟哉后世。改制易律。劳民为君。役赋其力。舜漆食器。畔者十国。不及唐尧。采椽不斫。世叹伯夷。欲以厉俗。侈恶之大。俭为共德。许由推让。岂有讼曲。兼爱尚同。疏者为戚。"
  },
  {
    "id": "weijin#796",
    "title": "秋胡行",
    "author": "曹操",
    "content": "晨上散关山。此道当何难。晨上散关山。此道当何难。牛顿不起。车堕谷间。坐磐石之上。弹五弦之琴。作清角韵。意中迷烦。歌以言志。晨上散关山。有何三老公。卒来在我傍。有何三老公。卒来在我傍。负掩被裘。似非恒人。谓卿云何。困苦以自怨。徨徨所欲。来到此间。歌以言志。有何三老公。我居昆仑山。所谓者真人。我居昆仑山。所谓者真人。道深有可得。名山历观。遨游八极。枕石漱流饮泉。沉吟不决。遂上升天。歌以言志。我居昆仑山。去去不可追。长恨相牵攀。去去不可追。长恨相牵攀。夜夜安得寐。惆怅以自怜。正而不谲。乃赋依因。经传所过。西来所传。歌以言志。去去不可追。"
  },
  {
    "id": "weijin#797",
    "title": "秋胡行",
    "author": "曹操",
    "content": "愿登泰华山。神人共远游。愿登泰华山。神人共远游。经历昆仑山。到蓬莱。飘遥八极。与神人俱。思得神药。万岁为期。歌以言志。愿登泰华山。天地何长久。人道居之短。天地何长久。人道居之短。世言伯阳。殊不知老。赤松王乔。亦云得道。得之未闻。庶以寿考。歌以言志。天地何长久。明明日月光。何所不光昭。明明日月光。何所不光昭。二仪合圣化。贵者独人不。万国率土。莫非王臣。仁义为名。礼乐为荣。歌以言志。明明日月光。四时更逝去。昼夜以成岁。四时更逝去。昼夜以成岁。大人先天。而天弗违。不戚年往。世忧不治。存亡有命。虑之为蚩。歌以言志。四时更逝去。戚戚欲何念。欢笑意所之。戚戚欲何念。欢笑意所之。壮盛智惠。殊不再来。爱时进趣。将以惠谁。泛泛放逸。亦同何为。歌以言志。戚戚欲何念。"
  },
  {
    "id": "weijin#798",
    "title": "善哉行",
    "author": "曹操",
    "content": "古公亶甫，积德垂仁。思弘一道，哲王于豳。太伯仲雍，王德之仁。行施百世，断发文身。伯夷叔齐，古之遗贤。让国不用，饿殂首山。智哉山甫，相彼宣王。何用杜伯，累我圣贤。齐桓之霸，赖得仲父。后任竖刁，虫流出户。晏子平仲，积德兼仁。与世沈德，未必思命。仲尼之世，主国为君。随制饮酒，扬波使臣。"
  },
  {
    "id": "weijin#799",
    "title": "善哉行",
    "author": "曹操",
    "content": "自惜身薄祜。夙贱罹孤苦。既无三徙教。不闻过庭语。其穷如抽裂。自以思所怙。虽怀一介志。是时其能与。守穷者贫贱。惋叹泪如雨。泣涕于悲夫。乞活安能睹。我愿于天穷。琅邪倾侧左。虽欲竭忠诚。欣公归其楚。快人由为叹。抱情不得叙。显行天教人。谁知莫不绪。我愿何时随。此叹亦难处。今我将何照于光曜。释衔不如雨。"
  },
  {
    "id": "weijin#800",
    "title": "善哉行",
    "author": "曹丕",
    "content": "朝日乐相乐，酣饮不知醉。悲弦激新声，长笛吐清气。弦歌感人肠，四坐皆欢悦。寥寥高堂上，凉风入我室。持满如不盈，有德者能卒。君子多苦心，所愁不但一。慊慊下白屋，吐握不可失。众宾饱满归，主人苦不悉。比翼翔云汉，罗者安所羁。冲静得自然，荣华何足为。"
  },
  {
    "id": "weijin#801",
    "title": "短歌行",
    "author": "曹操",
    "content": "周西伯昌。怀此圣德。三分天下。而有其二。修奉贡献。臣节不坠。崇侯谗之。是以拘系。后见赦原。赐之斧钺。得使征伐。为仲尼所称。逮及德行。犹奉事殷。论叙其美。齐桓之功。为霸之首。九合诸侯。一匡天下。一匡天下。不以兵车。正而不谲。其德传称。孔子所叹。并称夷吾。民受其恩。赐与庙胙。命无下拜。小白不敢尔。天威在颜咫尺。晋文亦霸。躬奉天王。受赐圭瓒。秬鬯彤弓。卢弓矢千。虎贲三百人。威服诸侯。师之所尊。八方闻之。名亚齐桓。河阳之会。诈称周王。是以其名纷葩。"
  },
  {
    "id": "weijin#802",
    "title": "短歌行",
    "author": "曹操",
    "content": "对酒当歌，人生几何。譬如朝露，去日苦多。慨当以慷，忧思难忘。何以解忧，唯有杜康。青青子衿，悠悠我心。但为君故，沉吟至今。呦呦鹿鸣，食野之苹。我有嘉宾，鼓瑟吹笙。明明如月，何时可掇。忧从中来，不可断绝。越陌度阡，枉用相存。契阔谈燕，心念旧恩。月明星稀，乌鹊南飞。绕树三匝，何枝可依。山不厌高，海不厌深。周公吐哺，天下归心。"
  },
  {
    "id": "weijin#803",
    "title": "董卓歌辞",
    "author": "曹操",
    "content": "德行不亏缺。变故自难常。郑康成行酒。伏地气绝。郭景图命尽于园桑。"
  },
  {
    "id": "weijin#804",
    "title": "谣俗辞",
    "author": "曹操",
    "content": "粒米不足舂，寸布不足缝。罂中无斗储，发箧无尺缯。友来从我贷，不知所以应。"
  },
  {
    "id": "weijin#805",
    "title": "塘上行",
    "author": "甄皇后",
    "content": "蒲生我池中，其叶何离离。傍能行仁义，莫若妾自知。众口铄黄金，使君生别离。念君去我时，独愁常苦悲。想见君颜色，感结伤心脾。念君常苦悲，夜夜不能寐。莫以豪贤故，弃捐素所爱。莫以鱼肉贱，弃捐葱与薤。莫以麻枲贱，弃捐菅与蒯。出亦复苦愁，入亦复苦愁。边地多悲风，树木何翛翛。从军致独乐，延年寿千秋。"
  },
  {
    "id": "weijin#806",
    "title": "蒿里行",
    "author": "曹操",
    "content": "关东有义士，兴兵讨群凶。初期会孟津，乃心在咸阳。军合力不齐，踌躇而雁行。势利使人争，嗣还自相戕。淮南弟称号，刻玺于北方。铠甲生虮虱，万姓以死亡。白骨露于野，千里无鸡鸣。生民百遗一，念之断人肠。"
  },
  {
    "id": "weijin#807",
    "title": "精列",
    "author": "曹操",
    "content": "厥初生。造化之陶物。莫不有终期。莫不有终期。圣贤不能免。何为怀此忧。愿螭龙之驾。思想昆仑居。思想昆仑居。见欺于迂怪。志意在蓬莱。志意在蓬莱。周孔圣徂落。会稽以坟丘。会稽以坟丘。陶陶谁能度。君子以弗忧。年之暮奈何。时过时来微。"
  },
  {
    "id": "weijin#808",
    "title": "西长安行",
    "author": "傅玄",
    "content": "所思兮何在，乃在西长安。何用存问妾，香䙞双珠环。何用重存问，羽爵翠琅玕。今我兮闻君，更有兮思心。香亦不可烧，环亦不可沈。香烧日有歇，环沈日自深。"
  },
  {
    "id": "weijin#809",
    "title": "吴楚歌",
    "author": "傅玄",
    "content": "燕人美兮赵女佳。其室则迩兮限层崖。云为车兮风为马。玉在山兮兰在野。云无期兮风有止。思多端兮谁能理。"
  },
  {
    "id": "weijin#810",
    "title": "苦相篇",
    "author": "傅玄",
    "content": "苦相身为女，卑陋难再陈。男儿当门户，堕地自生神。雄心志四海，万里望风尘。女育无欣爱，不为家所珍。长大逃深室，藏头羞见人。垂泪适他乡，忽如雨绝云。低头和颜色，素齿结朱唇。跪拜无复数，婢妾如严宾。情合同云汉，葵藿仰阳春。心乖甚水火，百恶集其身。玉颜随年变，丈夫多好新。昔为形与影，今为胡与秦。胡秦时相见，一绝逾参辰。"
  },
  {
    "id": "weijin#811",
    "title": "悼亡诗三首 其一",
    "author": "潘岳",
    "content": "荏苒冬春谢，寒暑忽流易。之子归穷泉，重壤永幽隔。私怀谁克从，淹留亦何益。黾勉恭朝命，回心反初役。望庐思其人，入室想所历。帏屏无仿佛，翰墨有馀迹。流芳未及歇，遗挂犹在壁。怅恍如或存，回遑忡惊惕。如彼翰林鸟，双栖一朝祇。如彼游川鱼，比目中路析。春风缘隙来，晨溜承檐滴。寝息何时忘，沈忧日盈积。庶几有时衰，庄缶犹可击。"
  },
  {
    "id": "weijin#812",
    "title": "七言诗",
    "author": "繁钦",
    "content": "阴云起兮白雪飘。"
  },
  {
    "id": "weijin#813",
    "title": "生茨诗",
    "author": "繁钦",
    "content": "有茨生兰圃，布叶翳芙蕖。寄根膏壤隈，春泽以养躯。太阳曝真色，翔风发其敷。甘液润其中，华实与气俱。族类日夜滋，被我中堂隅。"
  },
  {
    "id": "weijin#814",
    "title": "杂诗",
    "author": "繁钦",
    "content": "世俗有险易，时运有盛衰。老氏和其光，蘧瑗贵可怀。"
  },
  {
    "id": "weijin#815",
    "title": "远戍劝戒诗",
    "author": "繁钦",
    "content": "肃将王事，集此扬土。凡我同盟，既文既武。郁郁桓桓，有规有矩。务在和光，同尘共垢。各竟其心，为国蕃辅。訚訚行行，非法不语。可否相济，阙则云补。"
  },
  {
    "id": "weijin#816",
    "title": "咏蕙诗",
    "author": "繁钦",
    "content": "蕙草生山北，托身失所依。植根阴崖侧，夙夜惧危颓。寒泉浸我根，凄风常徘徊。三光照八极，独不蒙馀晖。葩叶永凋瘁，凝露不暇晞。百卉皆含荣，己独失时姿。比我英芳发，鶗鴂鸣已哀。"
  },
  {
    "id": "weijin#817",
    "title": "定情诗",
    "author": "繁钦",
    "content": "我出东门游，邂逅承清尘。思君即幽房，侍寝执衣巾。时无桑中契，迫此路侧人。我既媚君姿，君亦悦我颜。何以致拳拳，绾臂双金环。何以致殷勤，约指一双银。何以致区区，耳中双明珠。何以致叩叩，香囊系肘后。何以致契阔，绕腕双跳脱。何以结恩情，佩玉缀罗缨。何以结中心，素缕连双针。何以结相于，金薄画幧头。何以慰别离，耳后玳瑁钗。何以答欢欣，纨素三条裙。何以结愁悲，白绢双中衣。与我期何所，乃期东山隅。日旰兮不来，谷风吹我襦。远望无所见，涕泣起踟蹰。与我斯何所，乃期东南隅。日旰兮不来，飘风吹我裳。逍遥莫谁睹，望君愁我肠。与我期何所，乃期西山侧。日夕兮不来，踯躅长叹息。远望凉风至，俯仰正衣服。与我期何所，乃期山北岑。日暮兮不来，凄风吹我襟。望君不能坐，悲苦愁我心。爱身以何为，惜我华色时。中情既款款，然后克密期。褰衣蹑茂草，谓君不我欺。厕此丑陋质，徙倚无所之。自伤失所欲，泪下如连丝。"
  },
  {
    "id": "weijin#818",
    "title": "槐树诗",
    "author": "繁钦",
    "content": "嘉树吐翠叶，列在双阙涯。旖旎随风动，柔色纷陆离。"
  },
  {
    "id": "weijin#819",
    "title": "赠梅公明诗",
    "author": "繁钦",
    "content": "瞻我北园，有条者桑。遘此春景，既茂且长。氤氲吐叶，柔润有光。黄条蔓衍，青鸟来翔。日月其迈，时不可忘。公子瞻旃，勋名乃彰。"
  },
  {
    "id": "weijin#820",
    "title": "子夜歌四十二首 其三十六",
    "author": "",
    "content": "侬作北辰星，千年无转移。欢行白日心，朝东暮还西。"
  },
  {
    "id": "weijin#821",
    "title": "采桑度 其一",
    "author": "乐府",
    "content": "蚕生春三月，春桑正含绿。女儿采春桑，歌吹当春曲。"
  },
  {
    "id": "weijin#822",
    "title": "子夜歌四十二首 其七",
    "author": "",
    "content": "始欲识郎时，两心望如一。理丝入残机，何悟不成匹。"
  },
  {
    "id": "weijin#823",
    "title": "懊侬歌十四首 其三",
    "author": "",
    "content": "江陵去扬州，三千三百里。已行一千三，所有二千在。"
  },
  {
    "id": "weijin#824",
    "title": "子夜四时歌 春歌二十首 其十",
    "author": "",
    "content": "春林花多媚，春鸟意多哀。春风复多情，吹我罗裳开。"
  },
  {
    "id": "weijin#825",
    "title": "子夜四时歌 春歌二十首 其一",
    "author": "",
    "content": "春风动春心，流目瞩山林。山林多奇采，阳鸟吐清音。"
  },
  {
    "id": "weijin#826",
    "title": "子夜四时歌 春歌二十首 其二十",
    "author": "",
    "content": "自从别欢后，叹音不绝响。黄檗向春生，苦心随日长。"
  },
  {
    "id": "weijin#827",
    "title": "子夜歌四十二首 其十一",
    "author": "",
    "content": "高山种芙蓉，复经黄檗坞。果得一莲时，流离婴辛苦。"
  },
  {
    "id": "weijin#828",
    "title": "子夜歌四十二首 其三十三",
    "author": "",
    "content": "夜长不得眠，明月何灼灼。想闻欢唤声，虚应空中诺。"
  },
  {
    "id": "weijin#829",
    "title": "欢闻变歌六首 其五",
    "author": "",
    "content": "锲臂饮清血，牛羊持祭天。没命成灰土，终不罢相怜。"
  },
  {
    "id": "weijin#830",
    "title": "西洲曲",
    "author": "",
    "content": "忆梅下西洲，折梅寄江北。单衫杏子红，双鬓鸦雏色。西洲在何处，两桨桥头渡。日暮伯劳飞，风吹乌臼树。树下即门前，门中露翠钿。开门郎不至，出门采红莲。采莲南塘秋，莲花过人头。低头弄莲子，莲子青如水。置莲怀袖中，莲心彻底红。忆郎郎不至，仰首望飞鸿。鸿飞满西洲，望郎上青楼。楼高望不见，尽日栏干头。栏干十二曲，垂手明如玉。卷帘天自高，海水摇空绿。海水梦悠悠，君愁我亦愁。南风知我意，吹梦到西洲。"
  },
  {
    "id": "weijin#831",
    "title": "青阳度 其二",
    "author": "",
    "content": "碧玉捣衣砧，七宝金莲杵。高举徐徐下，轻捣只为汝。"
  },
  {
    "id": "weijin#832",
    "title": "诗 其二",
    "author": "潘岳",
    "content": "柳条恒着地，弱柳荫修衢。"
  },
  {
    "id": "weijin#833",
    "title": "孟珠 其三",
    "author": "",
    "content": "阳春二三月，草与水同色。道逢游冶郎，恨不早相识。"
  },
  {
    "id": "weijin#834",
    "title": "杂诗",
    "author": "",
    "content": "玉钗色未分，衫轻似露腕。举袖欲障羞，回持理发乱。"
  },
  {
    "id": "weijin#835",
    "title": "青阳度 其三",
    "author": "",
    "content": "青荷盖绿水，芙蓉披红鲜。下有并根藕，上生并头莲。"
  },
  {
    "id": "weijin#836",
    "title": "长乐佳",
    "author": "",
    "content": "红罗复斗帐，四角垂珠珰。玉枕龙须席，郎眠何处床。"
  },
  {
    "id": "weijin#837",
    "title": "子夜四时歌 冬歌十七首 其一",
    "author": "",
    "content": "渊冰厚三尺，素雪覆千里。我心如松柏，君情复何似。"
  },
  {
    "id": "weijin#838",
    "title": "欢闻歌",
    "author": "",
    "content": "遥遥天无柱，流漂萍无根。单身如萤火，持底报郎恩。"
  },
  {
    "id": "weijin#839",
    "title": "子夜四时歌 春歌二十首 其十七",
    "author": "",
    "content": "明月照桂林，初花锦绣色。谁能不相思，独在机中织。"
  },
  {
    "id": "weijin#840",
    "title": "子夜四时歌 秋歌十八首 其十七",
    "author": "",
    "content": "秋风入窗里，罗帐起飘飏。仰头看明月，寄情千里光。"
  },
  {
    "id": "weijin#841",
    "title": "子夜四时歌 夏歌二十首 其十",
    "author": "",
    "content": "郁蒸仲暑月，长啸北湖边。芙蓉始结叶，抛艳未成莲。"
  },
  {
    "id": "weijin#842",
    "title": "停云",
    "author": "陶潜",
    "content": "霭霭停云，蒙蒙时雨。八表同昏，平路伊阻。静寄东轩，春醪独抚。良朋悠邈，搔首延伫。停云霭霭，时雨蒙蒙。八表同昏，平陆成江。有酒有酒，闲饮东窗。愿言怀人，舟车靡从。东园之树，枝条再荣。竞用新好，以招余情。人亦有言，日月于征。安得促席，说彼平生。翩翩飞鸟，息我庭柯。敛翮闲止，好声相和。岂无他人，念子寔多。愿言不获，抱恨如何！"
  },
  {
    "id": "weijin#843",
    "title": "罗浮吟",
    "author": "黄野人",
    "content": "云意不知沧海，春光欲上翠微。人间一堕千劫，犹爱梅花未归。"
  },
  {
    "id": "weijin#844",
    "title": "时运",
    "author": "陶潜",
    "content": "迈迈时运，穆穆良朝。袭我春服，薄言东郊。山涤馀霭，宇暧微霄。有风自南，翼彼新苗。洋洋平津，乃漱乃濯。邈邈遐景，载欣载瞩。称心而言，人亦易足。挥兹一觞，陶然自乐。延目中流，悠悠清沂。童冠齐业，闲咏以归。我爱其静，寤寐交挥。但恨殊世，邈不可追。斯晨斯夕，言息其庐。花药分列，林竹翳如。清琴横床，浊酒半壶。黄唐莫逮，慨独在余。"
  },
  {
    "id": "weijin#845",
    "title": "荣木",
    "author": "陶潜",
    "content": "采采荣木，结根于兹。晨耀其华，夕已丧之。人生若寄，憔悴有时。静言孔念，中心怅而。采采荣木，于兹托根。繁华朝起，慨暮不存。贞脆由人，祸福无门。匪道曷依，匪善奚敦。嗟予小子，禀兹固陋。徂年既流，业不增旧。志彼不舍，安此日富。我之怀矣，怛焉内疚。先师遗训，余岂云坠？四十无闻，斯不足畏！脂我名车，策我名骥。千里虽遥，孰敢不至！"
  },
  {
    "id": "weijin#846",
    "title": "赠长沙公",
    "author": "陶潜",
    "content": "同源分流，人易世疏。慨然寤叹，念兹厥初。礼服遂悠，岁月眇徂。感彼行路，眷然踌躇。于穆令族，允构斯堂。谐气冬暄，映怀圭璋。爰采春花，载警秋霜。我曰钦哉，实宗之光。伊余云遘，在长忘同。笑言未久，逝焉西东。遥遥三湘，滔滔九江。山川阻远，行李时通。何以写心，贻此话言。进篑虽微，终焉为山。敬哉离人，临路凄然。款襟或辽，音问其先。"
  },
  {
    "id": "weijin#847",
    "title": "酬丁柴桑",
    "author": "陶潜",
    "content": "有客有客，爰来爰止。秉直司聪，于惠百里。餐胜如归，聆善若始。匪惟谐也，屡有良游。载言载眺，以写我忧。放欢一遇，既醉还休。寔欣心期，方从我游。"
  },
  {
    "id": "weijin#848",
    "title": "答庞参军",
    "author": "陶潜",
    "content": "衡门之下，有琴有书。载弹载咏，爰得我娱。岂无他好，乐是幽居。朝为灌园，夕偃蓬庐。人之所宝，尚或未珍。不有同爱，云胡以亲？我求良友，寔觏怀人。欢心孔洽，栋宇惟邻。伊余怀人，欣德孜孜。我有旨酒，与汝乐之。乃陈好言，乃著新诗。一日不见，如何不思！嘉游未斁，誓将离分。送尔于路，衔觞无欣。依依旧楚，邈邈西云。之子之远，良话曷闻。昔我云别，仓庚载鸣。今也遇之，霰雪飘零。大藩有命，作使上京。岂忘宴安，王事靡宁。惨惨寒日，肃肃其风。翩彼方舟，容裔江中。勖哉征人，在始思终。敬兹良辰，以保尔躬。"
  },
  {
    "id": "weijin#849",
    "title": "劝农",
    "author": "陶潜",
    "content": "悠悠上古，厥初生民。傲然自足，抱朴含真。智巧既萌，资待靡因。谁其赡之，实赖哲人。哲人伊何，时为后稷。赡之伊何，实曰播殖。舜既躬耕，禹亦稼穑。远若周典，八政始食。熙熙令音，猗猗原陆。卉木繁荣，和风清穆。纷纷士女，趋时竞逐。桑妇宵征，农夫野宿。气节易过，和泽难久。冀缺携俪，沮溺结耦。相彼贤达，犹勤垄亩。矧伊众庶，曳裾拱手！民生在勤，勤则不匮。宴安自逸，岁暮奚冀？儋石不储，饥寒交至。顾尔俦列，能不怀愧！孔耽道德，樊须是鄙。董乐琴书，田园不履。若能超然，投迹高轨。敢不敛衽，敬赞德美。"
  },
  {
    "id": "weijin#850",
    "title": "命子",
    "author": "陶潜",
    "content": "悠悠我祖，爰自陶唐。邈为虞宾，历世重光。御龙勤夏，豕韦翼商。穆穆司徒，厥族以昌。纷纷战国，漠漠衰周。凤隐于林，幽人在丘。逸虬绕云，奔鲸骇流。天集有汉，眷予悯侯。于赫悯侯，运当攀龙。抚剑夙迈，显兹武功。书誓山河，启土开封。亹亹丞相，允迪前踪。浑浑长源，蔚蔚洪柯。群川载导，众条载罗。时有语默，运因隆窊。在我中晋，业融长沙。桓桓长沙，伊勋伊德。天子畴我，专征南国。功遂辞归，临宠不忒。孰谓斯心，而近可得？肃矣我祖，慎终如始。直方二台，惠和千里。于皇仁考，淡焉虚止。寄迹风云，寘兹愠喜。嗟余寡陋，瞻望弗及。顾惭华鬓，负影只立。三千之罪，无后为急。我诚念哉，呱闻尔泣。卜云嘉日，占亦良时。名汝曰俨，字汝求思。温恭朝夕，念兹在兹。尚想孔伋，庶其企而！厉夜生子，遽而求火。凡百有心，奚特于我。既见其生，实欲其可。人亦有言，斯情无假。日居月诸，渐免于孩。福不虚至，祸亦易来。夙兴夜寐，愿尔斯才。尔之不才，亦已焉哉！"
  },
  {
    "id": "weijin#851",
    "title": "归鸟",
    "author": "陶潜",
    "content": "翼翼归鸟，晨去于林。远之八表，近憩云岑。和风不洽，翻翮求心。顾俦相鸣，景庇清阴。翼翼归鸟，载翔载飞。虽不怀游，见林情依。遇云颉颃，相鸣而归。遐路诚悠，性爱无遗。翼翼归鸟，驯林徘徊。岂思天路，欣及旧栖。虽无昔侣，众声每谐。日夕气清，悠然其怀。翼翼归鸟，戢羽寒条。游不旷林，宿则森标。晨风清兴，好音时交。矰缴奚施，已卷安劳？"
  },
  {
    "id": "weijin#852",
    "title": "五月旦作和戴主簿",
    "author": "陶潜",
    "content": "虚舟纵逸棹，回复遂无穷。发岁始俛仰，星纪奄将中。南窗罕悴物，北林荣且丰。神渊写时雨，晨色奏景风。既来孰不去，人理固有终。居常待其尽，曲肱岂伤冲？迁化或夷险，肆志无窊隆。即事如已高，何必升华嵩！"
  },
  {
    "id": "weijin#853",
    "title": "己酉岁九月九日",
    "author": "陶潜",
    "content": "靡靡秋已夕，凄凄风露交。蔓草不复荣，园木空自凋。清气澄馀滓，杳然天界高。哀蝉无留响，丛雁鸣云霄。万化相寻绎，人生岂不劳？从古皆有没，念之中心焦。何以称我情？浊酒且自陶。千载非所知，聊以永今朝。"
  },
  {
    "id": "weijin#854",
    "title": "四时",
    "author": "陶潜",
    "content": "春水满四泽，夏云多奇峰。秋月扬明晖，冬岭秀孤松。"
  },
  {
    "id": "weijin#855",
    "title": "联句",
    "author": "陶潜",
    "content": "鸣雁乘风飞，去去当何极。念彼穷居士，如何不叹息。虽欲腾九万，扶摇竟无力！远招王子乔，云驾庶可饬。顾侣正徘徊，离离翔天侧。霜露岂不切，徒爱双飞翼。高柯濯条干，远眺同天色。思绝庆未看，徒使生迷惑。"
  },
  {
    "id": "weijin#856",
    "title": "感士不遇赋并序",
    "author": "陶潜",
    "content": "咨大块之受气，何斯人之独灵！禀神智以藏照，秉三五而垂名。或击壤以自欢，或大济于苍生。靡潜跃之非分，常傲然以称情。世流浪而遂徂，物群分以相形。密网裁而鱼骇，宏罗制而鸟惊。彼达人之善觉，乃逃禄而归耕。山嶷嶷而怀影，川汪汪而藏声。望轩唐而永叹，甘贫贱以辞荣。淳源汨以长分，美恶作以异途。原百行之攸贵，莫为善之可娱。奉上天之成命，师圣人之遗书。发忠孝于君亲，生信义于乡闾。推诚心而获显，不矫然而祈誉。嗟乎，雷同毁异，物恶其上。妙算者谓迷，直道者云妄。坦至公而无猜，卒蒙耻以受谤。虽怀琼而握兰，徒芳洁而谁亮？哀哉士之不遇，已不在炎帝帝魁之世。独祗修以自勤，岂三省之或废？庶进德以及时，时既至而不惠。无爰生之晤言，念张季之终蔽。悯冯叟于郎署，赖魏守以纳计。虽仅然于必知，亦苦心而旷岁。审夫市之无虎，眩三夫之献说。悼贾傅之秀朗，纡远辔于促界。悲董相之渊致，屡乘危而幸济。感哲人之无偶，泪淋浪以洒袂。承前王之清诲，曰天道之无亲。澄得一以作鉴，恒辅善而佑仁。夷投老以长饥，回早夭而又贫。伤请车以备椁，悲茹薇而殒身。虽好学与行义，何死生之苦辛！疑报德之若兹，惧斯言之虚陈。何旷世之无才，罕无路之不涩。伊古人之慷慨，病奇名之不立。广结发以从政，不愧赏于万邑。屈雄志于戚竖，竟尺土之莫及。留诚信于身后，恸众人之悲泣。商尽规以拯弊，言始顺而患入。奚良辰之易倾，胡害胜其乃急。苍旻遐缅，人事无已。有感有昧，畴测其理。宁固穷以济意，不委曲而累己。既轩冕之非荣，岂缊袍之为耻？诚谬会以取拙，且欣然而归止。拥孤襟以毕岁，谢良价于朝市。"
  },
  {
    "id": "weijin#857",
    "title": "闲情赋并序",
    "author": "陶潜",
    "content": "夫何瑰逸之令姿，独旷世以秀群。表倾城之艳色，期有德于传闻。佩鸣玉以比洁，齐幽兰以争芬。淡柔情于俗内，负雅志于高云。悲晨曦之易夕，感人生之长勤。同一尽于百年，何欢寡而愁殷。褰朱帏而正坐，泛清瑟以自欣。送纤指之馀好，攘皓袖之缤纷。瞬美目以流眄，含言笑而不分。曲调将半，景落西轩。悲商叩林，白云依山。仰睇天路，俯促鸣弦。神仪妩媚，举止详妍。激清音以感余，愿接膝以交言。欲自往以结誓，惧冒礼之为愆。待凤鸟以致辞，恐他人之我先。意惶惑而靡宁，魂须臾而九迁。愿在衣而为领，承华首之馀芳。悲罗襟之宵离，怨秋夜之未央。愿在裳而为带，束窈窕之纤身。嗟温凉之异气，或脱故而服新。愿在发而为泽，刷玄鬓于颓肩。悲佳人之屡沐，从白水以枯煎。愿在眉而为黛，随瞻视以闲扬。悲脂粉之尚鲜，或取毁于华妆。愿在莞而为席，安弱体于三秋。悲文茵之代御，方经年而见求。愿在丝而为履，附素足以周旋。悲行止之有节，空委弃于床前。愿在昼而为影，常依形而西东。悲高树之多荫，慨有时而不同。愿在夜而为烛，照玉容于两楹。悲扶桑之舒光，奄灭景而藏明。愿在竹而为扇，含凄飙于柔握。悲白露之晨零，顾襟袖以缅邈。愿在木而为桐，作膝上之鸣琴。悲乐极以哀来，终推我而辍音。考所愿而必违，徒契契以苦心。拥劳情而罔诉，步容与于南林。栖木兰之遗露，翳青松之馀阴。傥行行之有觌，交欣惧于中㦗。竟寂寞而无见，独悁想以空寻。敛轻裾以复路，瞻夕阳而流叹。步徙倚以忘趣，色惨凄而矜颜。叶燮燮以去条，气凄凄而就寒。日负影以偕没，月媚景于云端。鸟凄声以孤归，兽索偶而不还。悼当年之晚暮，恨兹岁之欲殚。思宵梦以从之，神飘飖而不安。若凭舟之失棹，譬缘崖而无攀。于时毕昴盈轩，北风凄凄。㤯㤯不寐，众念徘徊。起摄带以伺晨，繁霜粲于素阶。鸡敛翅而未鸣，笛流远以清哀。始妙密以闲和，终寥亮而藏摧。意夫人之在兹，托行云以送怀。行云逝而无语，时奄冉而就过。徒勤思以自悲，终阻山而带河。迎清风以祛累，寄弱志于归波。尤蔓草之为会，诵邵南之馀歌。坦万虑以存诚，憩遥情于八遐。"
  },
  {
    "id": "weijin#858",
    "title": "归去来兮辞并序",
    "author": "陶潜",
    "content": "归去来兮，田园将芜胡不归？既自以心为形役，奚惆怅而独悲！悟已往之不谏，知来者之可追。寔迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。归去来兮，请息交以绝游。世与我而相遗，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。已矣乎，寓形宇内复几时，曷不委心任去留？胡为乎遑遑兮欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！"
  },
  {
    "id": "weijin#859",
    "title": "读史述九章余读史记有所感而述之 其一 夷齐",
    "author": "陶潜",
    "content": "二子让国，相将海隅。天人革命，绝景穷居。采薇高歌，慨想黄虞。贞风凌俗，爰感懦夫。"
  },
  {
    "id": "weijin#860",
    "title": "读史述九章余读史记有所感而述之 其二 箕子",
    "author": "陶潜",
    "content": "去乡之感，犹有迟迟。矧伊代谢，触物皆非。哀哀箕子，云胡能夷？狡僮之歌，凄矣其悲。"
  },
  {
    "id": "weijin#861",
    "title": "读史述九章余读史记有所感而述之 其三 管鲍",
    "author": "陶潜",
    "content": "知人未易，相知实难。淡美初交，利乖岁寒。管生称心，鲍叔必安。奇情双亮，令名俱完。"
  },
  {
    "id": "weijin#862",
    "title": "读史述九章余读史记有所感而述之 其四 程杵",
    "author": "陶潜",
    "content": "遗生良难，士为知己。望义如归，允伊二子。程生挥剑，惧兹馀耻。令德永闻，百代见纪。"
  },
  {
    "id": "weijin#863",
    "title": "读史述九章余读史记有所感而述之 其五 七十二弟子",
    "author": "陶潜",
    "content": "恂恂舞雩，莫曰匪贤。俱映日月，共餐至言。恸由才难，感为情牵。回也早夭，赐独长年。"
  },
  {
    "id": "weijin#864",
    "title": "读史述九章余读史记有所感而述之 其六 屈贾",
    "author": "陶潜",
    "content": "进德修业，将以及时。如彼稷契，孰不愿之？嗟乎二贤，逢世多疑。候詹写志，感鵩献辞。"
  },
  {
    "id": "weijin#865",
    "title": "读史述九章余读史记有所感而述之 其七 韩非",
    "author": "陶潜",
    "content": "丰狐隐穴，以文自残。君子失时，白首抱关。巧行居灾，忮辩召患。哀矣韩生，竟死说难。"
  },
  {
    "id": "weijin#866",
    "title": "读史述九章余读史记有所感而述之 其八 鲁二儒",
    "author": "陶潜",
    "content": "易代随时，迷变则愚。介介若人，特为贞夫。德不百年，污我诗书。逝然不顾，被褐幽居。"
  },
  {
    "id": "weijin#867",
    "title": "读史述九章余读史记有所感而述之 其九 张长公",
    "author": "陶潜",
    "content": "远哉长公，萧然何事？世路多端，皆为我异。敛辔朅来，独养其志。寝迹穷年，谁知斯意。"
  },
  {
    "id": "weijin#868",
    "title": "诗",
    "author": "曹植",
    "content": "君王礼英贤，不吝千金璧。从容冰井台，清池映华薄。"
  },
  {
    "id": "weijin#869",
    "title": "咏怀 其二",
    "author": "阮籍",
    "content": "谁言万事艰，逍遥可终生。临堂翳华树，悠悠念无形。彷徨思亲友，倏忽复至冥。寄言东飞鸟，可用慰我情。"
  },
  {
    "id": "weijin#870",
    "title": "咏怀 其三",
    "author": "阮籍",
    "content": "嘉时在今辰，零雨洒尘埃。临路望所思，日夕复不来。人情有感慨，荡漾焉可能。挥涕怀哀伤，辛酸谁语哉！"
  },
  {
    "id": "weijin#871",
    "title": "咏怀 其六",
    "author": "阮籍",
    "content": "天马出西北，由来从东道。春秋非有讫，富贵焉常保。清露被皋兰，凝霜沾野草。朝为美少年，夕暮成丑老。自非王子晋，谁能常美好。"
  },
  {
    "id": "weijin#872",
    "title": "咏怀 其九",
    "author": "阮籍",
    "content": "炎暑惟兹夏，三旬将欲移。芳树垂绿叶，青云自逶迤。四时更代谢，日月递参差。徘徊空堂上，忉怛莫我知。愿睹卒欢好，不见悲别离。"
  },
  {
    "id": "weijin#873",
    "title": "咏怀 其十一",
    "author": "阮籍",
    "content": "步出上东门，北望首阳岑。下有采薇士，上有嘉树林。良辰在何许，凝霜沾衣襟。寒风振山冈，玄云起重阴。鸣雁飞南征，鶗鴂发哀音。素质游商声，凄怆伤我心。"
  },
  {
    "id": "weijin#874",
    "title": "咏怀 其十二",
    "author": "阮籍",
    "content": "北里多奇舞，濮上有微音。轻薄闲游子，俯仰乍浮沈。捷径从狭路，僶俛趋荒淫。焉见王子乔，乘云翔邓林。独有延年术，可以慰我心。"
  },
  {
    "id": "weijin#875",
    "title": "咏怀 其十四",
    "author": "阮籍",
    "content": "悬车在西南，羲和将欲倾。流光耀四海，忽忽至夕冥。朝为咸池晖，蒙汜受其荣。岂知穷达士，一死不再生。视彼桃李花，谁能久荧荧！君子在何许，叹息未合并。瞻仰景山松，可以慰吾情。"
  },
  {
    "id": "weijin#876",
    "title": "咏怀 其十五",
    "author": "阮籍",
    "content": "西方有佳人，皎若白日光。被服纤罗衣，左右佩双璜。修容耀姿美，顺风振微芳。登高眺所思，举袂向朝阳。寄颜云霄闲，挥袖凌虚翔。飘飖恍惚中，流眄顾我傍。悦怿未交接，晤言用感伤。"
  },
  {
    "id": "weijin#877",
    "title": "咏怀 其十六",
    "author": "阮籍",
    "content": "昔日繁华子，安陵与龙阳。夭夭桃李花，灼灼有辉光。悦怿若九春，磬折似秋霜。流眄发姿媚，言笑吐芬芳。携手等欢爱，宿昔同衾裳。愿为双飞鸟，比翼共翱翔。丹青著明誓，永世不相忘。"
  },
  {
    "id": "weijin#878",
    "title": "咏怀 其十七",
    "author": "阮籍",
    "content": "登高临四野，北望青山阿。松柏翳冈岑，飞鸟鸣相过。感慨怀辛酸，怨毒常苦多。李公悲东门，苏子狭三河。求仁自得仁，岂复叹咨嗟？"
  },
  {
    "id": "weijin#879",
    "title": "咏怀 其十八",
    "author": "阮籍",
    "content": "开秋肇凉气，蟋蟀鸣床帷。感物怀殷忧，悄悄令心悲。多言焉所告，繁辞将诉谁！微风吹罗袂，明月耀清晖。晨鸡鸣高树，命驾起旋归。"
  },
  {
    "id": "weijin#880",
    "title": "咏怀 其二十",
    "author": "阮籍",
    "content": "徘徊蓬池上，还顾望大梁。绿水扬洪波，旷野莽茫茫。走兽交横驰，飞鸟相随翔。是时鹑火中，日月正相望。朔风厉严寒，阴气下微霜。羁旅无俦匹，俛仰怀哀伤。小人计其功，君子道其常。岂惜终憔悴，咏言著斯章。"
  },
  {
    "id": "weijin#881",
    "title": "咏怀 其二十一",
    "author": "阮籍",
    "content": "俦物终始殊，修短各异方。琅玕生高山，芝英耀朱堂。荧荧桃李花，成蹊将夭伤。焉敢希千术，三春表微光。自非凌风树，憔悴乌有常。"
  },
  {
    "id": "weijin#883",
    "title": "咏怀 其二十三",
    "author": "阮籍",
    "content": "杨朱泣岐路，墨子悲染丝。揖让长离别，飘飖难与期。岂徒燕婉情，存亡诚有之。萧索人所悲，祸衅不可辞。赵女媚中山，谦柔愈见欺。嗟嗟涂上士，何用自保持？"
  },
  {
    "id": "weijin#884",
    "title": "咏怀 其二十四",
    "author": "阮籍",
    "content": "于心怀寸阴，羲阳将欲冥。挥袂抚长剑，仰观浮云征。云间有玄鹄，抗志扬哀声。一飞冲青天，旷世不再鸣。岂与鹑鴳游，连翩戏中庭。"
  },
  {
    "id": "weijin#885",
    "title": "咏怀 其二十五",
    "author": "阮籍",
    "content": "夏后乘云舆，夸父为邓林。存亡从变化，日月有浮沉。凤凰鸣参差，伶伦发其音。王子好箫管，世世相追寻。谁言不可见，青鸟明我心。"
  },
  {
    "id": "weijin#886",
    "title": "咏怀 其二十六",
    "author": "阮籍",
    "content": "鸴鸠飞桑榆，海鸟运天池。岂不识宏大，羽翼不相宜。扶摇安可翔，不若栖树枝。下集蓬艾间，上游园圃篱。但尔亦自足，用子为追随。"
  },
  {
    "id": "weijin#887",
    "title": "咏怀 其二十七",
    "author": "阮籍",
    "content": "生命辰安在，忧戚涕沾襟。高鸟翔山冈，燕雀栖下林。青云蔽前庭，素琴凄我心。崇山有鸣鹤，岂可相追寻。"
  },
  {
    "id": "weijin#888",
    "title": "咏怀 其二十八",
    "author": "阮籍",
    "content": "鸣鸠嬉庭树，焦明游浮云。焉见孤翔鸟，翩翩无匹群。死生自然理，消散何缤纷。"
  },
  {
    "id": "weijin#889",
    "title": "咏怀 其二十九",
    "author": "阮籍",
    "content": "步游三衢旁，惆怅念所思。岂为今朝见，恍惚诚有之。泽中生乔松，万世未可期。高鸟摩天飞，凌云共游嬉。岂有孤行士，垂涕悲故时。"
  },
  {
    "id": "weijin#890",
    "title": "咏怀 其三十",
    "author": "阮籍",
    "content": "清露为凝霜，华草成蒿莱。谁云君子贤，明达安可能。乘云招松乔，呼噏永矣哉！"
  },
  {
    "id": "weijin#891",
    "title": "咏怀 其三十一",
    "author": "阮籍",
    "content": "丹心失恩泽，重德丧所宜。善言焉可长，慈惠未易施。不见南飞燕，羽翼正差池。高子怨新诗，三闾悼乖离。何为混沌氏，倏忽体貌隳。"
  },
  {
    "id": "weijin#892",
    "title": "咏怀 其三十二",
    "author": "阮籍",
    "content": "十日出旸谷，弭节驰万里。经天耀四海，倏忽潜蒙汜。谁言焱炎久，游没何行俟。逝者岂长生，亦去荆与杞。千岁犹崇朝，一餐聊自已。是非得失间，焉足相讥理。计利知术穷，哀情遽能止。"
  },
  {
    "id": "weijin#893",
    "title": "咏怀 其三十三",
    "author": "阮籍",
    "content": "东南有射山，汾水出其阳。六龙服气舆，云盖覆天纲。仙者四五人，逍遥晏兰房。寝息一纯和，呼噏成露霜。沐浴丹渊中，炤耀日月光。岂安通灵台，游瀁去高翔。"
  },
  {
    "id": "weijin#894",
    "title": "咏怀 其三十四",
    "author": "阮籍",
    "content": "自然有成理，生死道无常。智巧万端出，大要不易方。如何夸毗子，作色怀骄肠。乘轩驱良马，凭几向膏粱。被服纤罗衣，深榭设闲房。不见日夕华，翩翩飞路傍。"
  },
  {
    "id": "weijin#895",
    "title": "咏怀 其三十五",
    "author": "阮籍",
    "content": "殷忧令志结，怵愓常若惊。逍遥未终晏，朱华忽西倾。蟋蟀在户牖，蝼蛄鸣中庭。心肠未相好，谁云亮我情。愿为云间鸟，千里一哀鸣。三芝延瀛洲，远游可长生。"
  },
  {
    "id": "weijin#896",
    "title": "咏怀 其三十六",
    "author": "阮籍",
    "content": "夸谈快愤懑，情慵发烦心。西北登不周，东南望邓林。旷野弥九州，崇山抗高岑。一餐度万世，千岁再浮沈。谁云玉石同，泪下不可禁。"
  },
  {
    "id": "weijin#897",
    "title": "咏怀 其三十七",
    "author": "阮籍",
    "content": "人言愿延年，延年欲焉之？黄鹄呼子安，千秋未可期。独坐山岩中，恻怆怀所思。王子一何好，猗靡相携持。悦怿犹今辰，计校在一时。置此明朝事，日夕将见欺。"
  },
  {
    "id": "weijin#898",
    "title": "咏怀 其三十八",
    "author": "阮籍",
    "content": "拔剑临白刃，安能相中伤。但畏工言子，称我三江旁。飞泉流玉山，悬车栖扶桑。日月径千里，素风发微霜。势路自穷达，咨嗟安可长。"
  },
  {
    "id": "weijin#900",
    "title": "咏怀 其四十",
    "author": "阮籍",
    "content": "惊风振四野，回云荫堂隅。床帷为谁设，几杖为谁扶？虽非明君子，岂暗桑与榆？世有此聋聩，芒芒将焉如？翩翩从风飞，悠悠去故居。离麾玉山下，遗弃毁与誉。"
  },
  {
    "id": "weijin#901",
    "title": "咏怀 其四十一",
    "author": "阮籍",
    "content": "朝登洪坡颠，日夕望西山。荆棘被原野，群鸟飞翩翩。鸾鹥时栖宿，性命有自然。建木谁能近，射干复婵娟。不见林中葛，延蔓相勾连。"
  },
  {
    "id": "weijin#902",
    "title": "咏怀 其四十三",
    "author": "阮籍",
    "content": "周郑天下交，街术当三河。妖冶闲都子，英曜何芬葩。玄发发朱颜，睇眄有光华。倾城思一顾，遗视来相夸。愿为三春游，朝阳忽蹉跎。盛衰在须臾，离别将如何。"
  },
  {
    "id": "weijin#903",
    "title": "咏怀 其四十四",
    "author": "阮籍",
    "content": "河上有丈人，纬萧弃明珠。甘彼藜藿食，乐是蓬蒿庐。岂效缤纷子，良马骋轻舆。朝生衢路旁，夕瘗横术隅。欢笑不终晏，俛仰复欷歔。鉴兹二三者，愤懑从此舒。"
  },
  {
    "id": "weijin#904",
    "title": "咏怀 其四十五",
    "author": "阮籍",
    "content": "儒者通六艺，立志不可干。违礼不为动，非法不肯言。渴饮清泉流，饥食并一箪。岁时无以祀，衣服常苦寒。屣履咏《南风》，缊袍笑华轩。信道守诗书，义不受一餐。烈烈褒贬辞，老氏用长叹！"
  },
  {
    "id": "weijin#905",
    "title": "咏怀 其四十七",
    "author": "阮籍",
    "content": "少年学击刺，妙伎过曲城。英风截云霓，超世发奇声。挥剑临沙漠，饮马九野坰。旗帜何翩翩，但闻金鼓鸣。军旅令人悲，烈烈有哀情。念我平常时，悔恨从此生。"
  },
  {
    "id": "weijin#906",
    "title": "咏怀 其四十九",
    "author": "阮籍",
    "content": "平昼整衣冠，思见客与宾。宾客者谁子，倏忽若飞尘。裳衣佩云气，言语究灵神。须臾相背弃，何时见斯人！"
  },
  {
    "id": "weijin#907",
    "title": "咏怀 其五十",
    "author": "阮籍",
    "content": "多虑令志散，寂寞使心忧。翱翔观彼泽，抚剑登轻舟。但愿长闲暇，后岁复来游。"
  },
  {
    "id": "weijin#908",
    "title": "咏怀 其五十一",
    "author": "阮籍",
    "content": "朝出上东门，遥望首阳基。松柏郁森沈，鹂黄相与嬉。逍遥九曲间，徘徊欲何之。念我平居时，郁然思妖姬。"
  },
  {
    "id": "weijin#909",
    "title": "咏怀 其五十二",
    "author": "阮籍",
    "content": "王子十五年，游衍伊洛滨。朱颜茂春华，辩慧怀清真。焉见浮丘公，举手谢时人。轻荡易恍惚，飘飖弃其身。飞飞鸣且翔，挥翼且酸辛。"
  },
  {
    "id": "weijin#910",
    "title": "咏怀 其五十三",
    "author": "阮籍",
    "content": "壮士何慷慨，志欲威八荒。驱车远行役，受命念自忘。良弓挟乌号，明甲有精光。临难不顾生，身死魂飞扬。岂为全躯士，效命争战场。忠为百世荣，义使令名彰。垂声谢后世，气节故有常。"
  },
  {
    "id": "weijin#911",
    "title": "咏怀 其五十四",
    "author": "阮籍",
    "content": "塞门不可出，海水焉可浮。朱明不相见，奄昧独无侯。持瓜思东陵，黄雀诚独羞。失势在须臾，带剑上吾丘。悼彼桑林子，涕下自交流。假乘汧渭间，鞍马去行游。"
  },
  {
    "id": "weijin#912",
    "title": "咏怀 其五十六",
    "author": "阮籍",
    "content": "若花耀四海，扶桑翳瀛洲。日月经天涂，明暗不相雠。穷达自有常，得失又何求。岂效路上童，携手共遨游。阴阳有变化，谁云沈不浮。朱鳖跃飞泉，夜飞过吴洲。俛仰运天地，再抚四海流。系累名利场，驽骏同一辀。岂若遗耳目，升遐去殷忧。"
  },
  {
    "id": "weijin#913",
    "title": "咏怀 其五十七",
    "author": "阮籍",
    "content": "北临干昧溪，西行游少任。遥顾望天津，骀荡乐我心。绮靡存亡门，一游不再寻。傥遇晨风鸟，飞驾出南林。漭瀁瑶光中，忽忽肆荒淫。休息晏清都，超世又谁禁。"
  },
  {
    "id": "weijin#914",
    "title": "咏怀 其五十八",
    "author": "阮籍",
    "content": "昔余游大梁，登于黄华颠。共工宅玄冥，高台造青天。幽荒邈悠悠，凄怆怀所怜。所怜者谁子，明察应自然。奸宠沈冀州，妖女不得眠。肆变陵世俗，岂云永厥年！"
  },
  {
    "id": "weijin#915",
    "title": "咏怀 其五十九",
    "author": "阮籍",
    "content": "驱车出门去，意欲远征行。征行安所如，背弃夸与名。夸名不在己，但愿适中情。单帷蔽皎日，高榭隔微声。谗邪使交疏，浮云令昼冥。嬿婉同衣裳，一顾倾人城。从容在一时，繁华不再荣。晨朝奄复暮，不见所欢形。黄鸟东南飞，寄言谢友生。"
  },
  {
    "id": "weijin#916",
    "title": "咏怀 其六十一",
    "author": "阮籍",
    "content": "人知结交易，交友诚独难。险路多疑惑，明珠未可干。彼求飨太牢，我欲并一餐。损益生怨毒，咄咄复何言。"
  },
  {
    "id": "weijin#917",
    "title": "咏怀 其六十三",
    "author": "阮籍",
    "content": "一日复一夕，一夕复一朝。颜色改平常，精神自损消。胸中怀汤火，变化故相招。万事无穷极，知谋苦不饶。但恐须臾间，魂气随风飘。终身履薄冰，谁知我心焦！"
  },
  {
    "id": "weijin#918",
    "title": "咏怀 其六十四",
    "author": "阮籍",
    "content": "一日复一朝，一昏复一晨。容色改平常，精神自飘沦。临觞多哀楚，思我故时人。对酒不能言，凄怆怀酸辛。愿耕东皋阳，谁与守其真？愁苦在一时，高行伤微身。曲直何所为，龙蛇为我邻。"
  },
  {
    "id": "weijin#919",
    "title": "咏怀 其六十五",
    "author": "阮籍",
    "content": "有悲则有情，无悲亦无思。苟非婴网罟，何必万里畿。翔风拂重霄，庆云招所晞。灰心寄枯宅，曷顾人间姿。始得忘我难，焉知嘿自遗。"
  },
  {
    "id": "weijin#920",
    "title": "咏怀 其六十六",
    "author": "阮籍",
    "content": "木槿荣丘墓，煌煌有光色。白日颓林中，翩翩零路侧。蟋蟀吟户牖，蟪蛄鸣荆棘。蜉蝣玩三朝，采采修羽翼。衣裳为谁施，俛仰自收拭。生命几何时，慷慨各努力。"
  },
  {
    "id": "weijin#921",
    "title": "咏怀 其六十七",
    "author": "阮籍",
    "content": "修涂驰轩车，长川载轻舟。性命岂自然，势路有所由。高名令志惑，重利使心忧。亲昵怀反侧，骨肉还相雠。更希毁珠玉，可用登遨游。"
  },
  {
    "id": "weijin#922",
    "title": "咏怀 其六十八",
    "author": "阮籍",
    "content": "横术有奇士，黄骏服其箱。朝起瀛洲野，日夕宿明光。再抚四海外，羽翼自飞扬。去置世上事，岂足愁我肠。一去长离绝，千岁复相望。"
  },
  {
    "id": "weijin#923",
    "title": "咏怀 其六十九",
    "author": "阮籍",
    "content": "混元生两仪，四象运衡玑。皦日布炎精，素月垂景辉。晷度有昭回，哀哉人命微！飘若风尘逝，忽若庆云晞。修龄适余愿，光宠非己威。安期步天路，松子与世违。焉得凌霄翼，飘飖登云湄。嗟哉尼父志，何为居九夷！"
  },
  {
    "id": "weijin#924",
    "title": "咏怀 其七十",
    "author": "阮籍",
    "content": "天网弥四野，六翮掩不舒。随波纷纶客，泛泛若浮凫。生命无期度，朝夕有不虞。列仙停修龄，养志在冲虚。飘飖云日间，邈与世路殊。荣名非己宝，声色焉足娱。采药无旋返，神仙志不符。逼此良可惑，令我久踌躇。"
  },
  {
    "id": "weijin#925",
    "title": "咏怀 其七十一",
    "author": "阮籍",
    "content": "王业须良辅，建功俟英雄。元凯康哉美，多士颂声隆。阴阳有舛错，日月不常融。天时有否泰，人事多盈冲。园绮遁南岳，伯阳隐西戎。保身念道真，宠耀焉足崇。人谁不善始，鲜能克厥终。休哉上世士，万载垂清风！"
  },
  {
    "id": "weijin#926",
    "title": "咏怀 其七十二",
    "author": "阮籍",
    "content": "世务何缤纷，人道苦不遑。壮年以时逝，朝露待太阳。愿揽羲和辔，白日不移光。天阶路殊绝，云汉邈无梁。濯发旸谷滨，远游昆岳傍。登彼列仙岨，采此秋兰芳。时路乌足争，太极可翱翔。"
  },
  {
    "id": "weijin#927",
    "title": "咏怀 其七十三",
    "author": "阮籍",
    "content": "猗欤上世士，恬淡志安贫。季叶道陵迟，驰骛纷垢尘。宁子岂不类，扬歌谁肯殉？栖栖非我偶，徨徨非己伦。咄嗟荣辱事，去来味道真。道真信可娱，清洁存精神。巢由抗高节，从此适河滨。"
  },
  {
    "id": "weijin#928",
    "title": "咏怀 其七十四",
    "author": "阮籍",
    "content": "梁东有芳草，一朝再三荣。色容艳姿美，光华耀倾城。岂为明哲士，妖蛊谄媚生。轻薄在一时，安知百世名。路端便娟子，但恐日月倾。焉见冥灵木，悠悠竟无形。"
  },
  {
    "id": "weijin#929",
    "title": "咏怀 其七十五",
    "author": "阮籍",
    "content": "秋驾安可学，东野穷路旁。纶深鱼渊潜，矰设鸟高翔。泛泛乘轻舟，演漾靡所望。吹嘘谁以益，江湖相捐忘。都冶难为颜，修容是我常。兹年在松乔，恍惚诚未央。"
  },
  {
    "id": "weijin#930",
    "title": "咏怀 其七十六",
    "author": "阮籍",
    "content": "咄嗟行至老，僶俛常苦忧。临川羡洪波，同始异支流。百年何足言，但苦怨与雠。雠怨者谁子，耳目还相羞。声色为胡越，人情自逼遒。招彼玄通士，去来归羡游。"
  },
  {
    "id": "weijin#931",
    "title": "咏怀 其七十七",
    "author": "阮籍",
    "content": "昔有神仙士，乃处射山阿。乘云御飞龙，嘘噏叽琼华。可闻不可见，慷慨叹咨嗟。自伤非俦类，愁苦来相加。下学而上达，忽忽将如何！"
  },
  {
    "id": "weijin#932",
    "title": "咏怀 其七十八",
    "author": "阮籍",
    "content": "林中有奇鸟，自言是凤凰。清朝饮醴泉，日夕栖山冈。高鸣彻九州，延颈望八荒。适逢商风起，羽翼自摧藏。一去昆仑西，何时复回翔！但恨处非位，怆恨使心伤。"
  },
  {
    "id": "weijin#933",
    "title": "咏怀 其七十九",
    "author": "阮籍",
    "content": "出门望佳人，佳人岂在兹？三山招松乔，万世谁与期？存亡有长短，慷慨将焉知？忽忽朝日隤，行行将何之？不见季秋草，摧折在今时。"
  },
  {
    "id": "weijin#934",
    "title": "咏怀 其八十",
    "author": "阮籍",
    "content": "昔有神仙者，羡门及松乔。噏习九阳间，升遐叽云霄。人生乐长久，百年自言辽。白日陨隅谷，一夕不再朝。岂若遗世物，登明遂飘飖。"
  },
  {
    "id": "weijin#935",
    "title": "咏怀 其八十一",
    "author": "阮籍",
    "content": "鸿鹄相随飞，随飞适荒裔。双翮临长风，须臾万里逝。朝餐琅玕实，夕宿丹山际。抗身青云中，网罗孰能制？岂与乡曲士，携手共言誓。"
  },
  {
    "id": "weijin#936",
    "title": "咏怀 其八十二",
    "author": "阮籍",
    "content": "墓前荧荧者，木槿耀朱华。荣好未终朝，连飙陨其葩。岂若西山草，琅玕与丹禾。垂影临增城，馀光照九阿。宁微少年子，日久难咨嗟。"
  },
  {
    "id": "weijin#937",
    "title": "幽思篇",
    "author": "郭璞",
    "content": "林无静树，川无停流。"
  },
  {
    "id": "weijin#938",
    "title": "游仙诗十九首 其一",
    "author": "郭璞",
    "content": "京华游侠窟，山林隐遁栖。朱门何足荣，未若托蓬莱。临源挹清波，陵冈掇丹荑。灵溪可潜盘，安事登云梯。漆园有傲吏，莱氏有逸妻。进则保龙见，退为触藩羝。高蹈风尘下，长揖谢夷齐。"
  },
  {
    "id": "weijin#939",
    "title": "游仙诗十九首 其二",
    "author": "郭璞",
    "content": "青溪千余仞，中有一道士。云生梁栋间，风出窗户里。借问此何谁，云是鬼谷子。翘迹企颖阳，临河思洗耳。阊阖西南来，潜波涣鳞起。灵妃顾我笑，粲然启玉齿。蹇修时不存，要之将谁使。"
  },
  {
    "id": "weijin#940",
    "title": "游仙诗十九首 其三",
    "author": "郭璞",
    "content": "翡翠戏兰苕，容色更相鲜。绿萝结高林，蒙笼盖一山。中有冥寂士，静啸抚清弦。放情凌霄外，嚼蕊挹飞泉。赤松临上游，驾鸿乘紫烟。左挹浮丘袖，右拍洪崖肩。借问蜉蝣辈，宁知龟鹤年。"
  },
  {
    "id": "weijin#941",
    "title": "游仙诗十九首 其四",
    "author": "郭璞",
    "content": "六龙安可顿，运流有代谢。时变感人思，已秋复愿夏。淮海变微禽，吾生独不化。虽欲腾丹溪，云螭非我驾。愧无鲁阳德，回日向三舍。临川哀年迈，抚心独悲咤。"
  },
  {
    "id": "weijin#942",
    "title": "游仙诗十九首 其五",
    "author": "郭璞",
    "content": "逸翮思拂霄，迅足羡远游。清源无增澜，安得运吞舟。圭璋虽特达，明月难暗投。潜颖怨清阳，陵苕哀素秋。悲来恻丹心，零泪缘缨流。"
  },
  {
    "id": "weijin#943",
    "title": "游仙诗十九首 其六",
    "author": "郭璞",
    "content": "杂县寓鲁门，风暖将为灾。吞舟涌海底，高浪驾蓬莱。神仙排云出，但见金银台。陵阳挹丹溜，容成挥玉杯。姮娥扬妙音，洪崖颔其颐。升降随长烟，飘飖戏九垓。奇龄迈五龙，千岁方婴孩。燕昭无灵气，汉武非仙才。"
  },
  {
    "id": "weijin#944",
    "title": "游仙诗十九首 其七",
    "author": "郭璞",
    "content": "晦朔如循环，月盈已复魄。蓐收清西陆，朱羲将由白。寒露拂陵苕，女萝辞松柏。蕣荣不终朝，蜉蝣岂见夕。圆丘有奇章，钟山出灵液。王孙列八珍，安期炼五石。长揖当途人，去来山林客。"
  },
  {
    "id": "weijin#945",
    "title": "游仙诗十九首 其八",
    "author": "郭璞",
    "content": "旸谷吐灵曜，扶桑森千丈。朱霞升东山，朝日何晃朗。回风流曲棂，幽室发逸响。悠然心永怀，眇尔自遐想。仰思举云翼，延首矫玉掌。啸傲遗世罗，纵情在独往。明道虽若昧，其中有妙象。希贤宜励德，羡鱼当结网。"
  },
  {
    "id": "weijin#946",
    "title": "游仙诗十九首 其九",
    "author": "郭璞",
    "content": "采药游名山，将以救年颓。呼吸玉滋液，妙气盈胸怀。登仙抚龙驷，迅驾乘奔雷。鳞裳逐电曜，云盖随风回。手顿羲和辔，足蹈阊阖开。东海犹蹄涔，昆仑蝼蚁堆。遐邈冥茫中，俯视令人哀。"
  },
  {
    "id": "weijin#947",
    "title": "游仙诗十九首 其十",
    "author": "郭璞",
    "content": "璇台冠昆岭，西海滨招摇。琼林笼藻映，碧树疏英翘。丹泉溧朱沫，黑水鼓玄涛。寻仙万余日，今乃见子乔。振发睎翠霞，解褐礼绛霄。总辔临少广，盘虬舞云轺。永偕帝乡侣，千龄共逍遥。"
  },
  {
    "id": "weijin#948",
    "title": "游仙诗十九首 其十一",
    "author": "郭璞",
    "content": "吐纳致真和，一朝忽灵蜕。飘然凌太清，眇尔景长灭。"
  },
  {
    "id": "weijin#949",
    "title": "游仙诗十九首 其十二",
    "author": "郭璞",
    "content": "纵酒蒙汜滨，结驾寻木末。翘手攀金梯，飞步登玉阙。左顾拥方目，右眷极朱发。"
  },
  {
    "id": "weijin#950",
    "title": "游仙诗十九首 其十三",
    "author": "郭璞",
    "content": "四渎流如泪，五岳罗若垤。寻我青云友，永与时人绝。"
  },
  {
    "id": "weijin#951",
    "title": "游仙诗十九首 其十四",
    "author": "郭璞",
    "content": "静叹亦何念，悲此妙龄逝。在世无千月，命如秋叶蒂。兰生蓬芭间，荣曜常幽翳。"
  },
  {
    "id": "weijin#952",
    "title": "游仙诗十九首 其十五",
    "author": "郭璞",
    "content": "登岳采五芝，涉涧将六草。散发荡玄溜，终年不华皓。"
  },
  {
    "id": "weijin#954",
    "title": "游仙诗十九首 其十七",
    "author": "郭璞",
    "content": "翘首望太清，朝云无增景。虽欲思灵化，龙津未易上。"
  },
  {
    "id": "weijin#955",
    "title": "游仙诗十九首 其十八",
    "author": "郭璞",
    "content": "安见山林士，拥膝对岩蹲。"
  },
  {
    "id": "weijin#956",
    "title": "游仙诗十九首 其十九",
    "author": "郭璞",
    "content": "啸嗷遗俗罗，得此生。"
  },
  {
    "id": "weijin#957",
    "title": "与王使君诗五首 其一",
    "author": "郭璞",
    "content": "道有亏盈，运亦凌替。茫茫百六，孰知其弊。蠢蠢中华，遘此虐戾。遗黎其咨，天未忘惠。云谁之眷，在我命代。"
  },
  {
    "id": "weijin#959",
    "title": "与王使君诗五首 其三",
    "author": "郭璞",
    "content": "怀远以文，济难以略。光赞岳谟，折冲帷幕。凋华振彩，坠景增灼。穆其德风，休声有邈。方恢神邑，天衢再廓。"
  },
  {
    "id": "weijin#960",
    "title": "与王使君诗五首 其四",
    "author": "郭璞",
    "content": "遭蒙之吝，在我幽人。绝志云肆，如彼涔鳞。灵荫谬垂，跃我龙津。翘情明规，怀德鉴神。虽赖暂盼，永愧其尘。"
  },
  {
    "id": "weijin#961",
    "title": "与王使君诗五首 其五",
    "author": "郭璞",
    "content": "靡竭匪浚，靡颓匪隆。持贵以降，挹满以冲。迈德遗功，于盛思终。愿林之蔼，乐岱之崇。永观玉振，长赖英风。"
  },
  {
    "id": "weijin#962",
    "title": "答贾九州愁",
    "author": "郭璞",
    "content": "广莫戒寒，玄英启谢。感彼时变，悲此物化。独步闲朝，哀叹静夜。德非颜原，屡空蓬舍。轻服御冬，蓝褐当夏。正未墨突，逝将命驾。幸赖吾贤，少以慰藉。顾瞻中宇，一朝分崩。天网既紊，浮鲵横腾。运首北眷，邈哉华恒。虽欲凌翥，矫翮靡登。俯惧潜机，仰虑飞罾。惟其崄哀，难辛备曾。庶睎河清，混焉未澄。自我徂迁，周之阳月。乱离方焮，忧虞匪歇。四极虽遥，息驾靡脱。愿言齐衡，庶几契阔。虽云暗投，圭璋特达。绵驹之变，何有胡越。子固乔楚，我伊罗葛。无贵香明，终自㵶渴。未若遗荣，閟情丘壑。逍游永年，抽簪收发。"
  },
  {
    "id": "weijin#963",
    "title": "答王门子诗",
    "author": "郭璞",
    "content": "芊芊玉英，济美琼林。靡靡王生，实迈俊心。藻艳三秀，响谐韶音。映彩春兰，擢蕊秋岑。我虽同薄，及尔异颖。翘不冠丛，荣不熙町。因夷杖平，藉澄任静。思乐逸惊，翻飞云岭。畴昔之乖，永言莫见。之子于罹，再离沦湮。苕不凋翠，柯不易茜。染霜滋芬，在陶弥练。诗亦有言，兄弟无远。矧我暨尔，姻媾缱绻。猗人其来，青阳载婉。言归于好，如彼琴管。皇极委夷，运有经纶。聊以傲咏，不荣不遁。敢希寂放，庶几无闷。匪薰匪猷，安知藜荪。遗物任性，兀然自纵。倚荣凋蔼，寓音雅弄。匪涉魏阙，匪滞陋巷。永赖不才，逍遥无用。"
  },
  {
    "id": "weijin#964",
    "title": "诗 其一",
    "author": "郭璞",
    "content": "翩翩寻灵娥，眇然上奔月。"
  },
  {
    "id": "weijin#965",
    "title": "诗 其二",
    "author": "郭璞",
    "content": "得意在兰荪，忘怀寄萧艾。"
  },
  {
    "id": "weijin#966",
    "title": "春",
    "author": "郭璞",
    "content": "青阳畅和气，谷风穆以温。英茝晔林会，昆虫咸启门。高台临迅流，四坐列王孙。羽盖停云阴，翠郁映玉樽。"
  },
  {
    "id": "weijin#967",
    "title": "诗",
    "author": "郭璞",
    "content": "北阜烈烈，巨海混混。垒垒三坟，惟母与昆。"
  },
  {
    "id": "weijin#968",
    "title": "诗",
    "author": "郭璞",
    "content": "君如秋日云，妾似突中烟。高下理自殊，一乖雨绝天。"
  },
  {
    "id": "weijin#969",
    "title": "诗",
    "author": "郭璞",
    "content": "羲和骋丹衢，朱明赫其猛。融风拂晨霄，阳精一何囧。间宇静无娱，端坐愁日永。"
  },
  {
    "id": "weijin#970",
    "title": "诗",
    "author": "郭璞",
    "content": "杞梓生荆南，奇才应出世。擢颖盖汉阳，鸿声骇皇室。遂应四科选，朱衣耀玉质。"
  },
  {
    "id": "weijin#971",
    "title": "七月七日咏织女",
    "author": "苏彦",
    "content": "火流凉风至，少昊协素藏。织女思北沚，牵牛叹南阳。时来嘉庆集，整驾巾玉箱。琼佩垂藻蕤，雾裾结云裳。金翠耀华辎，軿辕散流芳。释辔紫微庭，解衿碧琳堂。欢宴未及究，晨晖照扶桑。仙童唱清道，盘螭起腾骧。怅怅一宵促，迟迟别日长。"
  },
  {
    "id": "weijin#972",
    "title": "西陵观涛诗",
    "author": "苏彦",
    "content": "洪涛奔逸势，骇浪驾丘山。訇隐振宇宙，漰磕津云连。"
  },
  {
    "id": "weijin#973",
    "title": "秋夜长",
    "author": "苏彦",
    "content": "晨晖电流以西逝，闲宵漫漫其未央。牛女隔河以延伫，列宿双景以相望。轻云飘霏以笼朗，素月披曜而舒光。时禽鸣于庭柳，节虫吟于户堂。零叶纷其交萃，落英飒以散芳。睹迁化之遒迈，悲荣枯之靡常。贞松隆冬以擢秀，金菊吐翘以凌霜。"
  },
  {
    "id": "weijin#974",
    "title": "平城歌",
    "author": "",
    "content": "平城之下亦诚苦。七日不食。不能彀弩。"
  },
  {
    "id": "weijin#975",
    "title": "画一歌",
    "author": "",
    "content": "萧何为法，讲若画一。曹参代之，守而勿失。载其清靖，民以宁壹。"
  },
  {
    "id": "weijin#976",
    "title": "民为淮南厉王歌",
    "author": "",
    "content": "一尺布尚可缝。一斗粟尚可舂。兄弟二人不相容。"
  },
  {
    "id": "weijin#977",
    "title": "天下为卫子夫歌",
    "author": "",
    "content": "生男无喜。生女无怒。独不见卫子夫霸天下。"
  },
  {
    "id": "weijin#978",
    "title": "郑白渠歌",
    "author": "",
    "content": "田于何所，池阳谷口。郑国在前，白渠起后。举锸如云，决渠为雨。水流灶下，鱼跳入釜。泾水一石，其泥数斗。且溉且粪，长我禾黍。衣食京师，忆万之口。"
  },
  {
    "id": "weijin#979",
    "title": "颍川儿歌",
    "author": "",
    "content": "颍水清，灌氏宁。颍水浊，灌氏族。"
  },
  {
    "id": "weijin#980",
    "title": "牢石歌",
    "author": "",
    "content": "牢邪石邪，五鹿客邪。印何累累，绶若若邪。"
  },
  {
    "id": "weijin#981",
    "title": "上郡吏民为冯氏兄弟歌",
    "author": "",
    "content": "大冯君。小冯君。兄弟继踵相因循。聪明贤知惠吏民。政如鲁卫德化钧。周公康叔犹二君。"
  },
  {
    "id": "weijin#982",
    "title": "长安为尹赏歌",
    "author": "",
    "content": "安所求之死，桓东少年场。生时谅不谨，枯骨后何葬。"
  },
  {
    "id": "weijin#983",
    "title": "长安百姓为王氏五侯歌",
    "author": "",
    "content": "五侯初起。曲阳最怒。坏决高都。连竟外杜。土山渐台西白虎。"
  },
  {
    "id": "weijin#984",
    "title": "闾里为楼护歌",
    "author": "",
    "content": "五侯治丧楼君卿。"
  },
  {
    "id": "weijin#985",
    "title": "刘圣公宾客醉歌",
    "author": "",
    "content": "朝亨两都尉。游徼后来用调羹味。"
  },
  {
    "id": "weijin#986",
    "title": "匈奴歌",
    "author": "",
    "content": "亡我祁连山。使我六畜不蕃息。失我焉支山。使我妇女无颜色。"
  },
  {
    "id": "weijin#987",
    "title": "长沙人石虎谣",
    "author": "",
    "content": "石虎头截。仓廪不阙。"
  },
  {
    "id": "weijin#988",
    "title": "元帝时童谣",
    "author": "",
    "content": "井水溢，灭灶烟。灌玉堂，流金门。"
  },
  {
    "id": "weijin#989",
    "title": "长安谣",
    "author": "",
    "content": "伊徙雁。鹿徙菟。去牢与陈实无贾。"
  },
  {
    "id": "weijin#990",
    "title": "成帝时童谣",
    "author": "",
    "content": "燕燕尾涏涏。张公子时相见。木门仓琅根。燕飞来。啄皇孙。皇孙死。燕啄矢。"
  },
  {
    "id": "weijin#991",
    "title": "成帝时歌谣",
    "author": "",
    "content": "邪径败良田，谗口乱善人。桂树华不实，黄爵巢其颠。故为人所羡，今为人所怜。"
  },
  {
    "id": "weijin#992",
    "title": "汝南鸿隙陂童谣",
    "author": "",
    "content": "坏陂谁。翟子威。饭我豆食羹芋葵。反乎覆。陂当复。谁云者。两黄鹄。"
  },
  {
    "id": "weijin#993",
    "title": "王莽末天水童谣",
    "author": "",
    "content": "出吴门。望缇群。见一蹇人言欲上天。令天可上。地上安得民。"
  },
  {
    "id": "weijin#994",
    "title": "更始时南阳童谣",
    "author": "",
    "content": "谐不谐，在赤眉。得不得，在河北。"
  },
  {
    "id": "weijin#995",
    "title": "曹邱生引楚人谚",
    "author": "",
    "content": "得黄金百斤。不如得季布一诺。"
  },
  {
    "id": "weijin#996",
    "title": "汉人引鄙语",
    "author": "",
    "content": "不知为吏。视已成事。"
  },
  {
    "id": "weijin#997",
    "title": "韩安国引语",
    "author": "",
    "content": "虽有亲父。安知不为虎。虽有亲兄。安知不为狼。"
  },
  {
    "id": "weijin#998",
    "title": "桓宽引语",
    "author": "",
    "content": "厨有腐肉，国有饥民。厩有肥马，路有馁人。"
  },
  {
    "id": "weijin#999",
    "title": "桓宽引鄙语",
    "author": "",
    "content": "贤者容不辱。"
  },
  {
    "id": "weijin#1001",
    "title": "邹阳引谚",
    "author": "",
    "content": "白头如新，倾盖如故。"
  },
  {
    "id": "weijin#1002",
    "title": "司马相如引谚",
    "author": "",
    "content": "家累千金，坐不垂堂。"
  },
  {
    "id": "weijin#1003",
    "title": "贡禹引俗语",
    "author": "",
    "content": "何以孝弟为，财多而光荣。何以礼义为，史书而仕宦。何以谨慎为，勇猛而临官。"
  },
  {
    "id": "weijin#1004",
    "title": "司马迁引谚",
    "author": "",
    "content": "桃李不言，下自成蹊。"
  },
  {
    "id": "weijin#1005",
    "title": "司马迁引谚",
    "author": "",
    "content": "千金之子。不死于市。"
  },
  {
    "id": "weijin#1006",
    "title": "司马迁引谚",
    "author": "",
    "content": "力田不如逢年，善仕不如遇合。"
  },
  {
    "id": "weijin#1007",
    "title": "司马迁引鄙语",
    "author": "",
    "content": "尺有所短，寸有所长。"
  },
  {
    "id": "weijin#1008",
    "title": "褚先生引谚",
    "author": "",
    "content": "美女入室，恶女之仇。"
  },
  {
    "id": "weijin#1009",
    "title": "褚先生引谚",
    "author": "",
    "content": "相马失之瘦，相士失之穷。"
  },
  {
    "id": "weijin#1010",
    "title": "路温舒引俗语",
    "author": "",
    "content": "画地为狱。议不入。刻木为吏。期不对。"
  },
  {
    "id": "weijin#1011",
    "title": "刘向引谚",
    "author": "",
    "content": "诫无垢，思无辱。"
  },
  {
    "id": "weijin#1012",
    "title": "薛宣引鄙语",
    "author": "",
    "content": "苟改不亲。烦苦伤恩。"
  },
  {
    "id": "weijin#1013",
    "title": "刘辅引里语",
    "author": "",
    "content": "腐木不可以为柱。卑人不可以为主。"
  },
  {
    "id": "weijin#1014",
    "title": "王嘉引里谚",
    "author": "",
    "content": "千人所指。无病而死。"
  },
  {
    "id": "weijin#1015",
    "title": "泛胜之引谚",
    "author": "",
    "content": "子欲富。黄金覆。"
  },
  {
    "id": "weijin#1016",
    "title": "泛胜之引古语",
    "author": "",
    "content": "土长冒撅。陈根可拔。耕者急发。"
  },
  {
    "id": "weijin#1017",
    "title": "马廖引长安语",
    "author": "",
    "content": "城中好高髻，四方高一尺。城中好广眉，四方且半额。城中好大袖，四方全匹帛。"
  },
  {
    "id": "weijin#1018",
    "title": "汉人为黄公语",
    "author": "",
    "content": "虎莫凶，有黄公。猛兽回，黄公来。"
  },
  {
    "id": "weijin#1019",
    "title": "时人为应曜语",
    "author": "",
    "content": "南山四皓。不如淮阳一老。"
  },
  {
    "id": "weijin#1020",
    "title": "关东为宁成号",
    "author": "",
    "content": "宁见乳虎。无值宁成之怒。"
  },
  {
    "id": "weijin#1021",
    "title": "长安为韩嫣语",
    "author": "",
    "content": "苦饥寒。逐弹丸。"
  },
  {
    "id": "weijin#1022",
    "title": "诸儒为朱云语",
    "author": "",
    "content": "五鹿狱狱。朱云折其角。"
  },
  {
    "id": "weijin#1023",
    "title": "长安为王吉语",
    "author": "",
    "content": "东家有树，王阳妇去。东家枣完，去妇复还。"
  },
  {
    "id": "weijin#1024",
    "title": "世称王贡语",
    "author": "",
    "content": "王阳在位，贡公弹冠。"
  },
  {
    "id": "weijin#1025",
    "title": "长安为萧朱王贡语",
    "author": "",
    "content": "萧朱结绶，王贡弹冠。"
  },
  {
    "id": "weijin#1026",
    "title": "吏民为赵张三王语",
    "author": "",
    "content": "前有赵张。后有三王。"
  },
  {
    "id": "weijin#1027",
    "title": "邹鲁谚",
    "author": "",
    "content": "遗子黄金满籯。不如一经。"
  },
  {
    "id": "weijin#1028",
    "title": "诸儒为匡衡语",
    "author": "",
    "content": "无说诗。匡鼎来。匡说诗。解人颐。"
  },
  {
    "id": "weijin#1029",
    "title": "京师为诸葛丰语",
    "author": "",
    "content": "间何阔。逢诸葛。"
  },
  {
    "id": "weijin#1030",
    "title": "诸儒为张禹语",
    "author": "",
    "content": "不欲为论。念张文。"
  },
  {
    "id": "weijin#1031",
    "title": "长安为谷永楼护号",
    "author": "",
    "content": "谷子云笔札。楼君卿喉舌。"
  },
  {
    "id": "weijin#1032",
    "title": "时人为甄丰语",
    "author": "",
    "content": "夜半客。甄长伯。"
  },
  {
    "id": "weijin#1033",
    "title": "长安为张竦语",
    "author": "",
    "content": "欲求封。过张柏松。力战斗。不如巧为奏。"
  },
  {
    "id": "weijin#1034",
    "title": "时人为王莽语",
    "author": "",
    "content": "莽头秃。帻施屋。"
  },
  {
    "id": "weijin#1035",
    "title": "东方为王匡廉丹语",
    "author": "",
    "content": "宁逢赤眉，不逢太师。太师尚可，更始杀我。"
  },
  {
    "id": "weijin#1036",
    "title": "时人为蒋诩谚",
    "author": "",
    "content": "楚国二龚。不如杜陵蒋翁。"
  },
  {
    "id": "weijin#1037",
    "title": "京师为杨雄语",
    "author": "",
    "content": "惟寂寞，自投阁。爰清静，作符命。"
  },
  {
    "id": "weijin#1038",
    "title": "时人为扬雄桓谭语",
    "author": "",
    "content": "玩扬子云之篇。乐于居千乘之官。挟桓君之书。富于积猗顿之财。"
  },
  {
    "id": "weijin#1039",
    "title": "更始时长安中语",
    "author": "",
    "content": "灶下养，中郎将。烂羊胃，骑都尉。烂羊头，关内侯。"
  },
  {
    "id": "weijin#1040",
    "title": "时人为戴遵语",
    "author": "",
    "content": "关东大豪戴子高。"
  },
  {
    "id": "weijin#1041",
    "title": "三辅为张氏何氏语",
    "author": "",
    "content": "何氏算，张氏钩。何氏肥，张氏瘦。"
  },
  {
    "id": "weijin#1042",
    "title": "时人为张氏谚",
    "author": "",
    "content": "相里张，多贤良。积善应，子孙昌。"
  },
  {
    "id": "weijin#1043",
    "title": "桓谭引谚论巧习",
    "author": "",
    "content": "伏习象神。巧者不过习者之门。"
  },
  {
    "id": "weijin#1044",
    "title": "桓谭引关东鄙语",
    "author": "",
    "content": "人间长安乐。出门西向笑。知肉味美。对屠门而大嚼。"
  },
  {
    "id": "weijin#1045",
    "title": "安世房中歌",
    "author": "",
    "content": "大孝备矣。休德昭清。高张四县。乐充宫庭。芬树羽林。云景杳冥。金支秀华。庶旄翠旌。七始华始。肃倡和声。神来晏娭。庶几是听。粥粥音送。细齐人情。忽乘青玄。熙事备成。清思眑眑。经纬冥冥。我定历数。人告其心。敕身齐戒。施教申申。乃立祖庙。敬明尊亲。大矣孝熙。四极爰轃。王侯秉德。其邻翼翼。显明昭式。清明鬯矣。皇帝孝德。竟全大功。抚安四极。海内有奸。纷乱东北。诏抚成饰。武臣承德。行乐交逆。箫丂群慝。肃为济哉。盖定燕国。大海荡荡水所归。高贤愉愉民所怀。大山崔。百卉殖。民何贵。贵有德。安其所。乐终产。乐终产。世继绪。飞龙秋。游上天。高贤愉。乐民人。丰草葽。女罗施。善何如。谁能回。大莫大。成教德。长莫长。被无极。雷震震。电耀耀。明德乡。治本约。治本约。泽弘大。加被宠。咸相保。德施大。世曼寿。都荔遂芳。窅寙桂华。孝奏天仪。若日月光。乘玄四龙。回驰北行。羽旄殷盛。芬哉芒芒。孝道随世。我署文章。冯冯翼翼。承天之则。吾易久远。烛明四极。慈惠所爱。美若休德。杳杳冥审。克绰永福。硙硙即即。师象山则。鸣呼孝哉。案抚戎国。蛮夷竭欢。象来致福。兼临是爱。终无兵革。嘉荐芳矣。告灵飨矣。告灵既飨。德音孔臧。惟德之臧。建侯之常。承保天休。令问不忘。皇皇鸿明。荡侯休德。嘉承天和。伊乐厥福。在乐不荒。惟民之则。浚则师德。下民咸殖。令问在旧。孔容翼翼。孔容之常。承帝之明。下民之乐。子孙保光。承顺温良。受帝之光。嘉荐令芳。寿考不忘。承帝明德。师象山则。云施称民。永受厥福。承容之常。承帝之明。下民安乐。万寿无疆。"
  },
  {
    "id": "weijin#1047",
    "title": "帝临",
    "author": "",
    "content": "帝临中坛，四方承宇。绳绳意变，备得其所。清和六合，制数以五。海内安宁，兴文匽武。后土富媪，昭明三光。穆穆优游，嘉服上黄。"
  },
  {
    "id": "weijin#1048",
    "title": "青阳邹子乐",
    "author": "",
    "content": "青阳开动，根荄以遂。膏润并爱，跂行毕逮。霆声发荣，岩处顷听。枯槁复产，乃成厥命。众庶熙熙，施及夭胎。群生啿啿，惟春之祺。"
  },
  {
    "id": "weijin#1049",
    "title": "朱明",
    "author": "",
    "content": "朱明盛长，甫与万物。桐生茂豫，靡有所诎。敷华就实，既阜既昌。登成甫田，百鬼迪尝。广大建祀，肃雍不忘。神若宥之，传世无疆。"
  },
  {
    "id": "weijin#1050",
    "title": "西颢",
    "author": "",
    "content": "西颢沆砀，秋气肃杀。含秀垂颖，续旧不废。奸伪不萌，祅孽伏息。隅辟越远，四貉咸服。既畏兹威，惟慕纯德。附而不骄，正心翊翊。"
  },
  {
    "id": "weijin#1051",
    "title": "玄冥",
    "author": "",
    "content": "玄冥陵阴，蛰虫盖藏。草木零落，抵冬降霜。易乱除邪，革正异俗。兆民反本，抱素怀朴。条理信义，望礼五岳。籍敛之时，掩收嘉谷。"
  },
  {
    "id": "weijin#1052",
    "title": "惟泰元",
    "author": "",
    "content": "惟泰元尊，媪神蕃厘。经纬天地，作成四时。精建日月，星辰度理。阴阳五行，周而复始。云风雷电，降甘露雨。百姓蕃滋，咸循厥绪。继统共勤，顺皇之德。鸾路龙鳞，罔不肸饰。嘉笾列陈，庶几宴享。灭除凶灾，烈腾八荒。钟鼓竽笙，云舞翔翔。招摇灵旗，九夷宾将。"
  },
  {
    "id": "weijin#1053",
    "title": "天地",
    "author": "",
    "content": "天地并况。惟予有慕。爰熙紫坛。思求厥路。恭承禋祀。缊豫为纷。黼绣周张。承神至尊。千童罗舞成八溢。合好效欢虞泰一。九歌毕奏斐然殊。鸣琴竽瑟会轩朱。璆磬金鼓。灵其有喜。百官济济。各敬厥事。盛牲实俎进闻膏。神奄留。临须摇。长丽前掞光耀明。寒暑不忒况皇章。展诗应律鋗玉鸣。函宫吐角激征清。发梁扬羽申以商。造兹新音永久长。声气远条凤鸟鴹。神夕奄虞盖孔享。"
  },
  {
    "id": "weijin#1054",
    "title": "日出入",
    "author": "",
    "content": "日出入安穷。时世不与人同。故春非我春。夏非我夏。秋非我秋。冬非我冬。泊如四海之池。遍观是耶谓何。吾知所乐。独乐六龙。六龙之调。使我心若。訾黄其何不徕下。"
  },
  {
    "id": "weijin#1055",
    "title": "天马",
    "author": "",
    "content": "太一况，天马下。沾赤汗，沫流赭。志俶傥，精权奇。籋浮云，晻上驰。体容与，迣万里。今安匹，龙为友。天马徕，从西极。涉流沙，九夷服。天马徕，出泉水。虎脊两，化若鬼。天马徕，历无草。径千里，循东道。天马徕，执徐时。将摇举，谁与期。天马徕，开远门。竦予身，逝昆仑。天马徕，龙之媒。游闾阖，观玉台。"
  },
  {
    "id": "weijin#1056",
    "title": "天门",
    "author": "",
    "content": "天门开。詄荡荡。穆并骋。以临飨。光夜烛。德信著。灵寝平而鸿。长生豫。太朱涂广。夷石为堂。饰玉梢以舞歌。体招摇若永望。星留俞。塞陨光。照紫幄。珠熉黄。幡比翅回集。贰双飞常羊。月穆穆以金波。日华耀以宣明。假清风轧忽。激长至重觞。神裴回若留放。殣冀亲以肆章。函蒙祉福常若期。寂漻上天知厥时。泛泛滇滇从高斿。殷勤此路胪所求。佻正嘉吉弘以昌。休嘉砰隐溢四方。专精厉意逝九阂。纷云六幕浮大海。"
  },
  {
    "id": "weijin#1057",
    "title": "景星",
    "author": "",
    "content": "景星显见。信星彪列。象载昭庭。日亲以察。参侔开阖。爰推本纪。汾脽出鼎。皇祜元始。五音六律。依韦飨昭。杂变并会。雅声远姚。空桑琴瑟结信成。四兴迭代八风生。殷殷钟石羽龠鸣。河龙供鲤醇牺牲。百末旨酒布兰生。泰尊柘浆析朝酲。微感心攸通修名。周流常羊思所并。穰穰复正直往宁。冯蠵切和疏写平。上天布施后土成。穰穰丰年四时荣。"
  },
  {
    "id": "weijin#1058",
    "title": "齐房",
    "author": "",
    "content": "齐房产草，九茎连叶。宫童效异，披图案谍。玄气之精，回复此都。蔓蔓日茂，芝成灵华。"
  },
  {
    "id": "weijin#1059",
    "title": "后皇",
    "author": "",
    "content": "后皇嘉坛，立玄黄服。物发冀州，兆蒙祉福。沇沇四塞，徦狄合处。经营万意，咸遂厥宇。"
  },
  {
    "id": "weijin#1060",
    "title": "华烨烨",
    "author": "",
    "content": "华烨烨，固灵根。神之斿，过天门。车千乘，敦昆仑。神之出，排玉房。周流杂，拔兰堂。神之行，旌容容。骑沓沓，般纵纵。神之徕，泛翊翊。甘露降，庆云集。神之揄，临坛宇。九疑宾，夔龙舞。神安坐，翔吉时。共翊翊，合所思。神嘉虞，申贰觞。福滂洋，迈延长。沛施佑，汾之阿。扬金光，横泰河。莽若云，增扬波。遍胪骧，腾天歌。"
  },
  {
    "id": "weijin#1061",
    "title": "五神",
    "author": "",
    "content": "五神相，包四邻。土地广，扬浮云。扢嘉坛，椒兰房。璧玉精，垂华光。益意年，美始兴。交于神，若有承。广宣延，咸毕觞。灵舆位，偃蹇骧。卉汨胪，析奚遗。淫渌泽，淫然归。"
  },
  {
    "id": "weijin#1062",
    "title": "朝陇首",
    "author": "",
    "content": "朝陇首，览西垠。雷电尞，获白麟。爰五止，显黄德。图匈虐，熏鬻殛。辟流离，抑不详。宾百僚，山河飨。掩回辕，鬗长驰。腾雨师，洒路陂。流星陨，感惟风。籋归云，抚怀心。"
  },
  {
    "id": "weijin#1063",
    "title": "象载瑜",
    "author": "",
    "content": "象载瑜，白集西。食甘露，饮荣泉。赤雁集，六纷员。殊翁杂，五采文。神所见，施祉福。登蓬莱，结无极。"
  },
  {
    "id": "weijin#1065",
    "title": "客示桓麟诗",
    "author": "",
    "content": "甘罗十二，杨乌九龄。昔有二子，今则桓生。参差等踪，异世齐名。"
  },
  {
    "id": "weijin#1066",
    "title": "渔阳民为张堪歌",
    "author": "",
    "content": "桑无附枝，麦穗两歧。张君为政，乐不可支。"
  },
  {
    "id": "weijin#1067",
    "title": "临淮吏人为宋晖歌",
    "author": "",
    "content": "彊直自遂，南阳朱季。吏畏其威，民怀其惠。"
  },
  {
    "id": "weijin#1068",
    "title": "凉州民为樊晔歌",
    "author": "",
    "content": "游子常苦贫，力子天所富。宁见乳虎穴，不入冀府寺。大笑期必死，忿怒或见置。嗟我樊府君，安可再遭值。"
  },
  {
    "id": "weijin#1069",
    "title": "董少平歌",
    "author": "",
    "content": "枹鼓不鸣董少平。"
  },
  {
    "id": "weijin#1070",
    "title": "郭乔卿歌",
    "author": "",
    "content": "厥德仁明郭乔卿。中正朝廷上下一平。"
  },
  {
    "id": "weijin#1071",
    "title": "蜀中为费贻歌",
    "author": "",
    "content": "节义至仁费奉君。不仕乱世。不避恶君。"
  },
  {
    "id": "weijin#1072",
    "title": "鲍司隶歌",
    "author": "",
    "content": "鲍氏骢。三人司隶再入公。马虽瘦。行步工。"
  },
  {
    "id": "weijin#1073",
    "title": "通博南歌",
    "author": "",
    "content": "汉德广，开不宾。度博南，越兰津。度兰仓，为他人。"
  },
  {
    "id": "weijin#1074",
    "title": "蜀郡民为廉范歌",
    "author": "",
    "content": "廉叔度。来何暮。不禁火。民安作。平生无襦今五裤。"
  },
  {
    "id": "weijin#1075",
    "title": "苍梧人为陈临歌二首 其一",
    "author": "",
    "content": "苍梧陈君恩广大。令死罪囚有后代。德参古贤天报施。"
  },
  {
    "id": "weijin#1076",
    "title": "苍梧人为陈临歌二首 其二",
    "author": "",
    "content": "苍梧府君惠反死。能令死人不绝嗣。"
  },
  {
    "id": "weijin#1077",
    "title": "乡人为秦护歌",
    "author": "",
    "content": "冬无裤。有秦护。"
  },
  {
    "id": "weijin#1078",
    "title": "魏郡舆人歌",
    "author": "",
    "content": "我有枳棘，岑君伐之。我有蟊贼，岑君遏之。狗吠不惊，足下生蝥。合脯鼓腹，焉知凶灾。我喜我生，独于斯时。美矣岑君，于戏休兹。"
  },
  {
    "id": "weijin#1079",
    "title": "范史云歌",
    "author": "",
    "content": "甑中生尘范史云，釜中生鱼范莱芜。"
  },
  {
    "id": "weijin#1080",
    "title": "顺阳吏民为刘陶歌",
    "author": "",
    "content": "悒然不乐，思我刘君。何时复来，安此下民。"
  },
  {
    "id": "weijin#1081",
    "title": "董逃歌",
    "author": "",
    "content": "承乐世董逃。游四郭董逃。蒙天恩董逃。带金紫董逃。行谢恩董逃。整车骑董逃。垂欲发董逃。与中辞董逃。出西门董逃。瞻宫殿董逃。望京城董逃。日夜绝董逃。心摧伤董逃。"
  },
  {
    "id": "weijin#1082",
    "title": "交阯合浦民为贾琮歌",
    "author": "",
    "content": "贾父来晚，使我先反。今见清平，吏不敢饭。"
  },
  {
    "id": "weijin#1083",
    "title": "皇甫嵩歌",
    "author": "",
    "content": "天下大乱兮市为墟。母不保子兮妻失夫。赖得皇甫兮复安居。"
  },
  {
    "id": "weijin#1084",
    "title": "洛阳人为祝良歌",
    "author": "",
    "content": "天久不雨，烝民失所。天王自出，祝令特苦。精符感应，滂沱而下。"
  },
  {
    "id": "weijin#1085",
    "title": "巴人歌陈纪山",
    "author": "",
    "content": "筑室载直梁，国人以贞真。邪娱不扬目，狂行不动身。奸轨僻乎远，理义协乎民。"
  },
  {
    "id": "weijin#1086",
    "title": "汲县长老为崔瑗歌",
    "author": "",
    "content": "上天降神明，锡我仁慈父。临民布德泽，恩惠施以序。穿沟广溉灌，决渠作甘雨。"
  },
  {
    "id": "weijin#1087",
    "title": "崔君歌",
    "author": "",
    "content": "课治小序兮稼穑分。天赐我兮此崔君。"
  },
  {
    "id": "weijin#1088",
    "title": "彭子阳歌",
    "author": "",
    "content": "时岁仓卒。盗贼纵横。大戟强弩不可当。赖遇贤令彭子阳。"
  },
  {
    "id": "weijin#1089",
    "title": "王世容歌",
    "author": "",
    "content": "王世容，治无双。省徭役，盗贼空。"
  },
  {
    "id": "weijin#1090",
    "title": "巴郡人为吴资歌",
    "author": "",
    "content": "习习晨风动，澍雨润禾苗。我后恤时务，我人以优饶。"
  },
  {
    "id": "weijin#1091",
    "title": "又歌",
    "author": "",
    "content": "望远忽不见，惆怅当徘徊。恩泽实难忘，悠悠心永怀。"
  },
  {
    "id": "weijin#1092",
    "title": "六县吏人为爰珍歌",
    "author": "",
    "content": "我有田畴，爰父殖置。我有子弟，爰父教诲。"
  },
  {
    "id": "weijin#1093",
    "title": "后时蜀中童谣",
    "author": "",
    "content": "黄牛白腹。五铢当复。"
  },
  {
    "id": "weijin#1094",
    "title": "会稽童谣",
    "author": "",
    "content": "弃我戟，捐我矛。盗贼尽，吏皆休。"
  },
  {
    "id": "weijin#1095",
    "title": "会稽童谣",
    "author": "",
    "content": "城上乌鸣哺父母。府中诸吏皆孝友。"
  },
  {
    "id": "weijin#1096",
    "title": "河内谣",
    "author": "",
    "content": "王稚子，世未有。平徭役，百姓喜。"
  },
  {
    "id": "weijin#1097",
    "title": "蜀郡童谣",
    "author": "",
    "content": "两日出。天兵戢。"
  },
  {
    "id": "weijin#1098",
    "title": "益都民为王忳谣",
    "author": "",
    "content": "信哉少林世为遇。飞被走马与鬼语。"
  },
  {
    "id": "weijin#1099",
    "title": "恒农童谣",
    "author": "",
    "content": "君不我忧，人何以休。不行界署，焉知人处。"
  },
  {
    "id": "weijin#1100",
    "title": "桓帝初天下童谣",
    "author": "",
    "content": "小麦青青大麦枯。谁当获者妇与姑。丈夫何在西击胡。吏卖马。君具车。请为诸君鼓咙胡。"
  },
  {
    "id": "weijin#1101",
    "title": "桓帝初城上乌童谣",
    "author": "",
    "content": "城上乌。尾毕逋。公为吏。子为徒。一徒死。百乘车。车班班。入河间。河间姹女工数钱。以钱为室金为堂。石上慊慊舂黄粱。梁下有悬鼓。我欲击之丞卿怒。"
  },
  {
    "id": "weijin#1102",
    "title": "桓帝时京都童谣",
    "author": "",
    "content": "游平卖印自有平，不辟豪贤及大姓。"
  },
  {
    "id": "weijin#1103",
    "title": "桓帝末京都童谣",
    "author": "",
    "content": "白盖小车何延延。河间来合谐。河间来合谐。"
  },
  {
    "id": "weijin#1104",
    "title": "桓帝末京都童谣",
    "author": "",
    "content": "茅田一顷中有井。四方纤纤不可整。嚼复嚼。今年尚可后年饶。"
  },
  {
    "id": "weijin#1105",
    "title": "乡人谣",
    "author": "",
    "content": "天下规矩。房伯武。因师获印。周仲进。"
  },
  {
    "id": "weijin#1106",
    "title": "二郡谣",
    "author": "",
    "content": "汝南太守范孟博，南阳宗资主画诺。南阳太守岑公孝，弘农成瑨但坐啸。"
  },
  {
    "id": "weijin#1107",
    "title": "太学中谣五首 其一 三君",
    "author": "",
    "content": "天下忠诚窦游平。天下义府陈仲举。天下德弘刘仲承。"
  },
  {
    "id": "weijin#1108",
    "title": "太学中谣五首 其二 八俊",
    "author": "",
    "content": "天下模楷李元礼，天下英秀王叔茂。天下良辅杜周甫，天下冰凌朱季陵。天下忠贞魏少英，天下好交荀伯条。天下稽古刘伯祖，天下才英赵仲经。"
  },
  {
    "id": "weijin#1109",
    "title": "太学中谣五首 其三 八顾",
    "author": "",
    "content": "天下和雍郭林宗，天下慕恃夏子治。天下英藩尹伯元，天下清苦羊嗣祖。天下宝金刘叔林，天下雅志蔡孟喜。天下卧虎巴恭祖，天下通儒宗孝初。"
  },
  {
    "id": "weijin#1110",
    "title": "太学中谣五首 其四 八及",
    "author": "",
    "content": "海内贵珍陈子鳞。海内忠烈张元节。海内謇谔范孟博。海内通士檀文友。海内彬彬范仲真。海内珍好岑公孝。海内所称刘景升。"
  },
  {
    "id": "weijin#1111",
    "title": "太学中谣五首 其五 八厨",
    "author": "",
    "content": "海内贤智王伯义。海内修整蕃嘉景。海内贞良秦平王。海内珍奇胡母季皮。海内光光刘子相。海内依怙王文祖。海内严恪张孟卓。海内清明度博平。"
  },
  {
    "id": "weijin#1112",
    "title": "京兆民为李庄歌",
    "author": "",
    "content": "我府君。惠如春。盛如唐。"
  },
  {
    "id": "weijin#1113",
    "title": "灵帝末京都童谣",
    "author": "",
    "content": "侯非侯。王非王。千乘万骑上北芒。"
  },
  {
    "id": "weijin#1114",
    "title": "献帝初京都童谣",
    "author": "",
    "content": "千里草，何青青。十日卜，不得生。"
  },
  {
    "id": "weijin#1115",
    "title": "献帝初童谣",
    "author": "",
    "content": "燕南垂。赵北际。中央不合大如砺。唯有此中可避世。"
  },
  {
    "id": "weijin#1116",
    "title": "初平中长安谣",
    "author": "",
    "content": "头白皓然，食不充粮。裹衣蹇裳，当还故乡。圣王悯念，悉用补郎。舍是布衣，被彼玄黄。"
  },
  {
    "id": "weijin#1117",
    "title": "兴平中吴中童谣",
    "author": "",
    "content": "黄金车，班兰耳。开阊门，出天子。"
  },
  {
    "id": "weijin#1118",
    "title": "建安初荆州童谣",
    "author": "",
    "content": "八九年间始欲衰。至十三年无孑遗。"
  },
  {
    "id": "weijin#1119",
    "title": "汉末洛中童谣",
    "author": "",
    "content": "虽有千黄金，无如我斗粟。斗粟自可饱，千金何所直。"
  },
  {
    "id": "weijin#1120",
    "title": "汉末江淮间童谣",
    "author": "",
    "content": "大兵如市，人死如林。持金易粟，粟贵于金。"
  },
  {
    "id": "weijin#1121",
    "title": "京师为光禄茂才谣",
    "author": "",
    "content": "欲得不能。光禄茂才。"
  },
  {
    "id": "weijin#1122",
    "title": "阎君谣",
    "author": "",
    "content": "阎君赋政，既明且昶。去苛去碎，动以礼让。"
  },
  {
    "id": "weijin#1123",
    "title": "东门奂谣",
    "author": "",
    "content": "东门奂，取吴半。吴不足，济阴续。"
  },
  {
    "id": "weijin#1124",
    "title": "商子华谣",
    "author": "",
    "content": "石里之勇商子华。暴虎见之藏爪牙。"
  },
  {
    "id": "weijin#1125",
    "title": "时人谣",
    "author": "",
    "content": "五侯之斗血成江。"
  },
  {
    "id": "weijin#1126",
    "title": "擿洛谣",
    "author": "",
    "content": "剡者配姬以放贤。山崩水溃纳小人。家伯罔主异哉震。"
  },
  {
    "id": "weijin#1127",
    "title": "京师为唐约谣",
    "author": "",
    "content": "治身无嫌。唐仲谦。"
  },
  {
    "id": "weijin#1128",
    "title": "蒋横遘祸时童谣",
    "author": "",
    "content": "君用谗慝，忠烈是殛。鬼怨神怒，妖气充塞。"
  },
  {
    "id": "weijin#1129",
    "title": "锡山古谣",
    "author": "",
    "content": "有锡兵。无锡宁。"
  },
  {
    "id": "weijin#1130",
    "title": "时人为三茅君谣",
    "author": "",
    "content": "茅山连金陵，江湖据下流。三神乘白鹤，各在一山头。佳雨灌畦稻，陆地亦复周。妻子保堂室，使我无百忧。白鹤翔青天，何时复来游。"
  },
  {
    "id": "weijin#1131",
    "title": "谚语光武述时人语",
    "author": "",
    "content": "关东觥觥。《郭子》横。"
  },
  {
    "id": "weijin#1132",
    "title": "时人为郭况语",
    "author": "",
    "content": "洛阳多钱郭氏室。月夜书昼富无匹。"
  },
  {
    "id": "weijin#1133",
    "title": "时人为郭况语",
    "author": "",
    "content": "洛阳多钱。郭氏万千。"
  },
  {
    "id": "weijin#1134",
    "title": "光武引谚",
    "author": "",
    "content": "贵易交，富易妻。"
  },
  {
    "id": "weijin#1135",
    "title": "宋弘引语",
    "author": "",
    "content": "贫贱之知不可忘。糟糠之妻不下堂。"
  },
  {
    "id": "weijin#1136",
    "title": "南阳为杜师语",
    "author": "",
    "content": "前有召父。后有杜母。"
  },
  {
    "id": "weijin#1137",
    "title": "时人为廉范语",
    "author": "",
    "content": "前有管鲍，后有庆廉。"
  },
  {
    "id": "weijin#1138",
    "title": "章帝引谚",
    "author": "",
    "content": "作舍道边，三年不成。"
  },
  {
    "id": "weijin#1139",
    "title": "班固引谚论经方",
    "author": "",
    "content": "有病不治。常得中医。"
  },
  {
    "id": "weijin#1140",
    "title": "班昭女诫引鄙谚",
    "author": "",
    "content": "生男如狼，犹恐其尪。生女如鼠，犹恐其虎。"
  },
  {
    "id": "weijin#1141",
    "title": "王逸引谚",
    "author": "",
    "content": "政如冰霜，奸轨消亡。威如雷霆，寇贼不生。"
  },
  {
    "id": "weijin#1142",
    "title": "虞诩引谚",
    "author": "",
    "content": "关西出将。关东出相。"
  },
  {
    "id": "weijin#1143",
    "title": "王符引谚论得贤",
    "author": "",
    "content": "一犬吠形。百犬吠声。"
  },
  {
    "id": "weijin#1144",
    "title": "京师为黄香号",
    "author": "",
    "content": "天下无双，江夏黄童。"
  },
  {
    "id": "weijin#1145",
    "title": "人为高慎语",
    "author": "",
    "content": "嶷然不语。名高孝甫。"
  },
  {
    "id": "weijin#1146",
    "title": "颍川为荀爽语",
    "author": "",
    "content": "荀氏八龙，慈明无双。"
  },
  {
    "id": "weijin#1147",
    "title": "崔实引农家谚",
    "author": "",
    "content": "上火不落。下火滴沰。"
  },
  {
    "id": "weijin#1148",
    "title": "崔寔引里语",
    "author": "",
    "content": "一岁再赦，奴儿喑恶。"
  },
  {
    "id": "weijin#1149",
    "title": "李固引语",
    "author": "",
    "content": "善人在患。饥不及餐。"
  },
  {
    "id": "weijin#1150",
    "title": "益州长为尹就谚",
    "author": "",
    "content": "虏来尚可。尹来杀我。"
  },
  {
    "id": "weijin#1151",
    "title": "天下为贾彪语",
    "author": "",
    "content": "贾氏三虎。伟节最怒。"
  },
  {
    "id": "weijin#1152",
    "title": "应劭引俚语论正失",
    "author": "",
    "content": "狐欲渡河。无奈尾河。"
  },
  {
    "id": "weijin#1153",
    "title": "应劭引俚语论愆礼",
    "author": "",
    "content": "妇死腹悲。唯身知之。"
  },
  {
    "id": "weijin#1154",
    "title": "应劭引里语论日蚀",
    "author": "",
    "content": "不救蚀者，出行遇语。"
  },
  {
    "id": "weijin#1155",
    "title": "应劭引里语论主客",
    "author": "",
    "content": "越陌度阡，更为客主。"
  },
  {
    "id": "weijin#1156",
    "title": "应劭引里语论谳狱",
    "author": "",
    "content": "县官漫漫。冤死者半。"
  },
  {
    "id": "weijin#1157",
    "title": "应劭引里语",
    "author": "",
    "content": "仕宦不止车生耳。"
  },
  {
    "id": "weijin#1158",
    "title": "应劭引语论正失",
    "author": "",
    "content": "金不可作。世不可度。"
  },
  {
    "id": "weijin#1159",
    "title": "时人为庞氏语",
    "author": "",
    "content": "庐里诸庞。凿井得铜。买奴得翁。"
  },
  {
    "id": "weijin#1160",
    "title": "民为二殽语",
    "author": "",
    "content": "东殽西殽。渑池所高。"
  },
  {
    "id": "weijin#1161",
    "title": "南阳为卫修陈茂语",
    "author": "",
    "content": "卫修有事，陈茂治之。卫修无事，陈茂杀之。"
  },
  {
    "id": "weijin#1162",
    "title": "公沙六龙",
    "author": "",
    "content": "公沙六龙，天下无双。"
  },
  {
    "id": "weijin#1163",
    "title": "民为五门语",
    "author": "",
    "content": "苑中三公，馆下二卿。五门嚄嚄，但闻豚声。"
  },
  {
    "id": "weijin#1164",
    "title": "时人为作奏语",
    "author": "",
    "content": "作奏虽工。宜去葛龚。"
  },
  {
    "id": "weijin#1165",
    "title": "高诱引谚论毁誉",
    "author": "",
    "content": "欲人不知。莫如不为。"
  },
  {
    "id": "weijin#1166",
    "title": "武陵人为黄氏兄弟谚",
    "author": "",
    "content": "天有冬夏，人有二黄。"
  },
  {
    "id": "weijin#1167",
    "title": "时人为杨氏四子语",
    "author": "",
    "content": "三苗不止。四珍复起。"
  },
  {
    "id": "weijin#1168",
    "title": "羊元引谚",
    "author": "",
    "content": "孤犊触乳。骄子詈母。"
  },
  {
    "id": "weijin#1169",
    "title": "古谚",
    "author": "",
    "content": "虽有神药，不如少年。虽有珠玉，不如金钱。"
  },
  {
    "id": "weijin#1170",
    "title": "时人为郭典语",
    "author": "",
    "content": "郭君围堑，董将不许。几令狐狸，化为豺虎。赖我郭君，不畏强御。转机之间，敌为穷虏。猗猗惠君，实完疆土。"
  },
  {
    "id": "weijin#1171",
    "title": "时人为周泽语",
    "author": "",
    "content": "居世不谐为太常妻。一岁三百六十日。三百五十九日齐。一日不齐醉如泥。既作事。复低迷。"
  },
  {
    "id": "weijin#1172",
    "title": "崔实引语",
    "author": "",
    "content": "小民发如韭。剪复生。头如鸡。割复鸣。吏不必可畏。从来必可轻。奈何欲望平。"
  },
  {
    "id": "weijin#1173",
    "title": "时人为桓典语",
    "author": "",
    "content": "行行且止。避骢御史。"
  },
  {
    "id": "weijin#1174",
    "title": "益都乡里为柳宗语",
    "author": "",
    "content": "得黄金一笥。不如为柳伯骞所识。"
  },
  {
    "id": "weijin#1175",
    "title": "宣城为封使君语",
    "author": "",
    "content": "无作封使君。生来治民死食民。"
  },
  {
    "id": "weijin#1176",
    "title": "益都为任文公语",
    "author": "",
    "content": "任文公，智无双。"
  },
  {
    "id": "weijin#1177",
    "title": "马皇后引俗语",
    "author": "",
    "content": "时无赭，浇黄土。"
  },
  {
    "id": "weijin#1178",
    "title": "崔寔引里语",
    "author": "",
    "content": "州郡记，如霹雳。得诏书，但挂壁。"
  },
  {
    "id": "weijin#1179",
    "title": "崔寔引农语 其一",
    "author": "",
    "content": "二月昏，参星夕。杏花盛，桑椹赤。"
  },
  {
    "id": "weijin#1180",
    "title": "崔寔引农语 其二",
    "author": "",
    "content": "河射角，堪夜作。犁星没，水生骨。"
  },
  {
    "id": "weijin#1181",
    "title": "京师为袁成谚",
    "author": "",
    "content": "事不谐。诣文开。"
  },
  {
    "id": "weijin#1182",
    "title": "天下为四侯语",
    "author": "",
    "content": "左回天，具独坐。徐卧虎，唐两堕。"
  },
  {
    "id": "weijin#1183",
    "title": "京师为张盘语",
    "author": "",
    "content": "闻清白。张子石。"
  },
  {
    "id": "weijin#1184",
    "title": "人为徐闻县谚",
    "author": "",
    "content": "欲拔贫。诣徐闻。"
  },
  {
    "id": "weijin#1185",
    "title": "京师为鲍永鲍恢语",
    "author": "",
    "content": "贵戚敛手避二鲍。"
  },
  {
    "id": "weijin#1186",
    "title": "时人为折氏谚",
    "author": "",
    "content": "折氏客谁。朱云卿段节英。中有佃子赵仲平。但说天文论五经。"
  },
  {
    "id": "weijin#1187",
    "title": "王符引谚论守边",
    "author": "",
    "content": "痛不著身言忍之，钱不出家言与之。"
  },
  {
    "id": "weijin#1188",
    "title": "三府为朱震语",
    "author": "",
    "content": "车如鸡栖马如狗。疾恶如风朱伯厚。"
  },
  {
    "id": "weijin#1189",
    "title": "时人为贡举语",
    "author": "",
    "content": "古人欲达勤诵经。今民图官勉治生。"
  },
  {
    "id": "weijin#1190",
    "title": "赵岐引南阳旧语",
    "author": "",
    "content": "前队大夫范仲公。盐蒜果共一筒。"
  },
  {
    "id": "weijin#1191",
    "title": "考城为仇览谚",
    "author": "",
    "content": "父母何在在我庭。化我鸤枭哺所生。"
  },
  {
    "id": "weijin#1192",
    "title": "时人为孔氏兄弟语",
    "author": "",
    "content": "鲁国孔氏好读经。兄弟讲诵皆可听。学士来者有声名。不过孔氏那得成。"
  },
  {
    "id": "weijin#1193",
    "title": "华容女子狱中歌吟",
    "author": "",
    "content": "不意李立为贵人。"
  },
  {
    "id": "weijin#1194",
    "title": "阚骃引语",
    "author": "",
    "content": "仕宦不偶值冀部，幽冀之人钝如椎。"
  },
  {
    "id": "weijin#1195",
    "title": "王符引谚论考绩",
    "author": "",
    "content": "曲木恶直绳，重罚恶明证。"
  },
  {
    "id": "weijin#1196",
    "title": "时人为王符语",
    "author": "",
    "content": "徒见二千石。不如一缝掖。"
  },
  {
    "id": "weijin#1197",
    "title": "乡里为雷义陈重语",
    "author": "",
    "content": "胶漆自谓坚，不如雷与陈。"
  },
  {
    "id": "weijin#1198",
    "title": "郑玄引俗语",
    "author": "",
    "content": "隐疾难为医。"
  },
  {
    "id": "weijin#1199",
    "title": "时人为吕布语",
    "author": "",
    "content": "人中有吕布。马中有赤兔。"
  },
  {
    "id": "weijin#1200",
    "title": "关中为游殷谚",
    "author": "",
    "content": "生有知人之明。死有贵神之灵。"
  },
  {
    "id": "weijin#1201",
    "title": "京师为戴凭语",
    "author": "",
    "content": "解经二不穷。戴侍中。"
  },
  {
    "id": "weijin#1202",
    "title": "京师为井丹语",
    "author": "",
    "content": "五经纷纶。井大春。"
  },
  {
    "id": "weijin#1203",
    "title": "时人为王君公语",
    "author": "",
    "content": "避世墙东。王君公。"
  },
  {
    "id": "weijin#1204",
    "title": "京师为杨政语",
    "author": "",
    "content": "说经铿铿。杨子行。"
  },
  {
    "id": "weijin#1205",
    "title": "京师为祁圣元号",
    "author": "",
    "content": "论难僠僠。祁圣元。"
  },
  {
    "id": "weijin#1206",
    "title": "寿春乡里为召驯语",
    "author": "",
    "content": "德得恂恂。召伯春。"
  },
  {
    "id": "weijin#1207",
    "title": "时人为丁鸿语",
    "author": "",
    "content": "殿中无双。丁孝公。"
  },
  {
    "id": "weijin#1208",
    "title": "京兆乡里为冯豹语",
    "author": "",
    "content": "道德彬彬。冯仲文。"
  },
  {
    "id": "weijin#1209",
    "title": "诸儒为贾逵语",
    "author": "",
    "content": "问事不休。贾长头。"
  },
  {
    "id": "weijin#1210",
    "title": "关中为鲁丕语",
    "author": "",
    "content": "五经复兴。鲁叔陵。"
  },
  {
    "id": "weijin#1211",
    "title": "诸儒为杨震语",
    "author": "",
    "content": "关西孔子。杨伯起。"
  },
  {
    "id": "weijin#1212",
    "title": "时人为许慎语",
    "author": "",
    "content": "五经无双。许叔重。"
  },
  {
    "id": "weijin#1213",
    "title": "京师为周举语",
    "author": "",
    "content": "五经从横。周宣光。"
  },
  {
    "id": "weijin#1214",
    "title": "京师为胡广语",
    "author": "",
    "content": "万事不理。问伯始。天下中庸。有胡公。"
  },
  {
    "id": "weijin#1215",
    "title": "时人为任安语",
    "author": "",
    "content": "欲知仲桓。问任安。居今行古。任定祖。"
  },
  {
    "id": "weijin#1216",
    "title": "时人为陈嚣语",
    "author": "",
    "content": "关东说诗。陈君期。"
  },
  {
    "id": "weijin#1217",
    "title": "诸儒为刘恺语",
    "author": "",
    "content": "难经伉伉。刘太常。"
  },
  {
    "id": "weijin#1218",
    "title": "人为许晏谚",
    "author": "",
    "content": "殿上成群。许伟君。"
  },
  {
    "id": "weijin#1219",
    "title": "乡里为茨充号",
    "author": "",
    "content": "一马两车。茨子河。"
  },
  {
    "id": "weijin#1220",
    "title": "时人为缪文雅语",
    "author": "",
    "content": "素车白马。缪文雅。"
  },
  {
    "id": "weijin#1221",
    "title": "敦煌乡人为曹全谚",
    "author": "",
    "content": "重亲致欢。曹景完。"
  },
  {
    "id": "weijin#1222",
    "title": "将归操",
    "author": "",
    "content": "狄之水兮风扬波。船楫颠倒更相加。归来归来胡为斯。"
  },
  {
    "id": "weijin#1223",
    "title": "陬操",
    "author": "",
    "content": "周道衰微，礼乐陵迟。文武既坠，吾将焉归。周游天下，靡邦可依。凤鸟不识，珍宝枭鸱。眷然顾之，惨然心悲。巾车命驾，将适唐都。黄河洋洋，攸攸之鱼。临津不济，还辕息鄹。伤予道穷，哀彼无辜。翱翔于卫，复我旧庐。从我所好，其乐只且。"
  },
  {
    "id": "weijin#1224",
    "title": "猗兰操",
    "author": "",
    "content": "习习谷风，以阴以雨。之子于归，远送于野。何彼苍天，不得其所。逍遥九州，无有定处。世人暗蔽，不知贤者。年纪迈逝，一身将老。"
  },
  {
    "id": "weijin#1225",
    "title": "龟山操",
    "author": "",
    "content": "予欲望鲁兮龟山蔽之。手无斧柯。奈龟山何。"
  },
  {
    "id": "weijin#1226",
    "title": "越裳操",
    "author": "",
    "content": "于戏嗟嗟。非旦之力。乃文王之德。"
  },
  {
    "id": "weijin#1227",
    "title": "拘幽操",
    "author": "",
    "content": "殷道溷溷浸浊烦兮。朱紫相合不别分兮。迷乱声色信谗言兮。炎炎之虐使我愆兮。幽闭牢阱由其言兮。无辜桎梏谁所宣兮。进我四人忧勤勤兮。得此珍玩且解大患兮。仓皇迤命遗后昆兮。作此象变兆在昌兮。钦承祖命天不丧兮。遂临下土在圣明兮。讨暴除乱诛逆王兮。"
  },
  {
    "id": "weijin#1228",
    "title": "履霜操",
    "author": "",
    "content": "履朝霜兮采晨寒。考不明其心兮听谗言。孤恩别离兮摧肺肝。何辜皇天兮遭斯愆。痛殁不同兮恩有偏。谁说顾兮知我冤。"
  },
  {
    "id": "weijin#1229",
    "title": "雉朝飞操",
    "author": "",
    "content": "雉朝飞。鸣相和。雌雄群游于山阿。我独何命兮未有家。时将暮兮可奈何。嗟嗟暮兮可奈何。"
  },
  {
    "id": "weijin#1230",
    "title": "别鹤操",
    "author": "",
    "content": "将乖比翼兮隔天端。山川悠远兮路漫漫。揽衣不寐兮食忘餐。"
  },
  {
    "id": "weijin#1231",
    "title": "列女引",
    "author": "",
    "content": "忠谏行兮正不邪，众妾夸兮继嗣多。"
  },
  {
    "id": "weijin#1232",
    "title": "贞女引",
    "author": "",
    "content": "菁菁茂木隐独荣兮。变化垂枝含秀英兮。修身养行建令名兮。厥道不移善恶并兮。屈躬就浊世彻清兮。怀忠见疑何贪生兮。"
  },
  {
    "id": "weijin#1234",
    "title": "箕山操",
    "author": "",
    "content": "登彼箕山兮瞻望天下。山川丽崎。万物还普。日月运照。靡不记睹。游放其间。何所却虑。叹彼唐尧。独自愁苦。劳心九州。忧勤后土。谓余钦明。传禅易祖。我乐如何。盖不盼顾。河水流兮缘高山。甘瓜施兮弃绵蛮。高林肃兮相错连。居此之处傲尧君。"
  },
  {
    "id": "weijin#1235",
    "title": "文王受命",
    "author": "",
    "content": "翼翼翱翔彼鸾皇兮，衔书来游以命昌兮。瞻天案图殷将亡兮，苍苍昊天始有萌兮。神连精合谋于房兮，与我之业望羊来兮。"
  },
  {
    "id": "weijin#1237",
    "title": "仪凤歌",
    "author": "",
    "content": "凤皇翔兮于紫庭。余何德兮以感灵。赖先人兮恩泽臻。于胥乐兮民以宁。凤皇来兮百兽晨。"
  },
  {
    "id": "weijin#1238",
    "title": "龙蛇歌",
    "author": "",
    "content": "有龙矫矫，遭天谴怒。卷逃鳞甲，来遁于下。志愿不得，与蛇同伍。龙蛇俱行，周遍山野。龙遭饥饿，蛇割腓股。龙得升天，安厥房产。蛇独抑摧，沈滞泥土。仰天怨望，惆怅悲苦。非乐龙伍，怪不盼顾。"
  },
  {
    "id": "weijin#1239",
    "title": "龙蛇歌",
    "author": "",
    "content": "有龙矫矫。将失其所。有蛇从之。周流天下。龙既入深渊。得其安所。蛇脂尽干。独不得甘雨。"
  },
  {
    "id": "weijin#1240",
    "title": "龙蛇歌",
    "author": "",
    "content": "有龙矫矫，而失其所。有蛇从之，而啖其口。龙既升云，蛇独泥处。"
  },
  {
    "id": "weijin#1241",
    "title": "龙蛇歌",
    "author": "",
    "content": "有龙矫矫，遭天谴怒。三蛇从之，一蛇割股。二蛇入国，厚蒙爵士。馀有一蛇，弃于草莽。"
  },
  {
    "id": "weijin#1242",
    "title": "芑梁妻歌",
    "author": "",
    "content": "乐莫乐兮新相知。悲莫悲兮生别离。哀感皇天兮城为隳。"
  },
  {
    "id": "weijin#1243",
    "title": "信立",
    "author": "",
    "content": "悠悠沂水经荆山兮。精气郁泱谷岩岩兮。中有神宝灼明明兮。穴山采玉难为功兮。于何献之楚先王兮。遇王暗昧信谗言兮。断截两足离余身兮。俯仰嗟叹心摧伤兮。紫之乱朱粉墨同兮。空山歔欷涕龙钟兮。天鉴孔明竟以彰兮。沂水滂沌流于汶兮。进宝得刑足离分兮。去封立信守休芸兮。断者不续岂不冤兮。"
  },
  {
    "id": "weijin#1244",
    "title": "归耕操",
    "author": "",
    "content": "歔欷归耕来兮。安所耕历山盘兮。以晏父母我心博兮。"
  },
  {
    "id": "weijin#1245",
    "title": "引声歌",
    "author": "",
    "content": "天地之道，近在胸臆。呼噏精神，以养九德。渴不求饮，饥不索食。避世守道，志洁如玉。卿相之位，难可直当。岩岩之石，幽而清凉。枕块寝处，乐在其央。寒凉固回，可以久长。"
  },
  {
    "id": "weijin#1246",
    "title": "霍将军歌",
    "author": "",
    "content": "四夷既获诸夏康兮。国家安宁乐无央兮。载戢干戈弓矢藏兮。麒麟来臻凤皇翔兮。与天相保永无疆兮。亲亲百年各延长兮。"
  },
  {
    "id": "weijin#1247",
    "title": "获麟歌",
    "author": "",
    "content": "唐虞世兮麟凤游。今非其时来何求。麟兮麟兮我心忧。"
  },
  {
    "id": "weijin#1248",
    "title": "失题",
    "author": "",
    "content": "俟罪斯国志愿得兮。庶此太康皆为力兮。"
  },
  {
    "id": "weijin#1249",
    "title": "饭牛歌",
    "author": "",
    "content": "南山矸。白石䃹。生不逢尧与舜禅。短而单衣裁至骭。长夜漫漫何时旦。"
  },
  {
    "id": "weijin#1250",
    "title": "失题",
    "author": "",
    "content": "鹓彼鸣鹣。在严山之唫。"
  },
  {
    "id": "weijin#1252",
    "title": "南风操",
    "author": "",
    "content": "反彼三山兮商岳嵯峨。天降五老兮迎我来歌。有黄龙兮自出于河。负书图兮委蛇罗沙。案图观谶兮闵天嗟嗟。击石拊韶兮沦幽洞微。鸟兽跄跄兮凤凰来仪。凯风自南兮喟其增悲。"
  },
  {
    "id": "weijin#1253",
    "title": "箕子操",
    "author": "",
    "content": "嗟嗟纣为无道杀比干。嗟重复嗟。独柰何。漆身为厉。被发以佯狂。今柰宗庙保。天乎天哉。欲负石自投河。嗟复嗟柰社稷何。"
  },
  {
    "id": "weijin#1254",
    "title": "克商操",
    "author": "",
    "content": "上告皇天兮可以行乎。"
  },
  {
    "id": "weijin#1255",
    "title": "水仙操",
    "author": "",
    "content": "翳洞渭兮流澌濩，舟楫逝兮仙不还。移形素兮蓬莱山，歍钦伤宫仙石还。"
  },
  {
    "id": "weijin#1256",
    "title": "伯姬引",
    "author": "",
    "content": "嘉名洁兮行弥章。托节鼓兮令躬丧。歍钦何辜遇斯殃。嗟嗟柰何罹斯殃。"
  },
  {
    "id": "weijin#1257",
    "title": "思归引",
    "author": "",
    "content": "涓涓泉水。流及于淇兮。有怀于卫。靡日不思。执节不移兮行不隳。砛轲何辜兮离厥菑。嗟乎何辜兮离厥菑。"
  },
  {
    "id": "weijin#1258",
    "title": "琴引",
    "author": "",
    "content": "酒坐俱勿往。听吾琴之所言。舒长袖似舞兮乃褕袂何曼。奏章而却逢兮愿瞻心之所欢。借连娟之寒态兮假卮酒酌五般。泣喻而妖兮纳其声声丽颜。长㯓兮叹曰骑。美人旖旎纷嬆。枻霜罗衣兮羽旄。夜褒圭玉珠参差。妙丽兮被云髾。登高台兮望青挨。常羊啖还何厌兮归来。"
  },
  {
    "id": "weijin#1259",
    "title": "岐山操",
    "author": "",
    "content": "狄戎侵兮土地迁移。邦邑适于岐山。烝民不忧兮谁者知。嗟嗟柰何兮予命遭斯。"
  },
  {
    "id": "weijin#1260",
    "title": "绥山谣",
    "author": "",
    "content": "得绥山一桃。虽不得仙。亦足亦豪。"
  },
  {
    "id": "weijin#1261",
    "title": "长安中谣",
    "author": "",
    "content": "见乞儿与美酒。以免破屋之咎。"
  },
  {
    "id": "weijin#1262",
    "title": "里语",
    "author": "",
    "content": "年未半。枝不汗。"
  },
  {
    "id": "weijin#1263",
    "title": "赤雀辞",
    "author": "",
    "content": "安公安公。冶与天通。七月七日。迎汝以赤龙。"
  },
  {
    "id": "weijin#1264",
    "title": "鬼神崔少府女赠卢充诗",
    "author": "",
    "content": "煌煌灵芝质，光丽何猗猗。华艳当时显，嘉异表神奇。含英未及秀，中夏罹霜萎。荣曜长幽灭，世路永无施。不悟阴阳运，哲人忽来仪。会浅离别速，皆由灵与祗。何以赠余亲，金鋺可养儿。爱恩从此别，断绝伤肝碑。"
  },
  {
    "id": "weijin#1265",
    "title": "咏谯君黄诗",
    "author": "",
    "content": "肃肃清节士，执德实固贞。违恶以授命，没世遗令声。"
  },
  {
    "id": "weijin#1266",
    "title": "伤三贞诗",
    "author": "",
    "content": "间关黄鸟，爰集于树。窈窕淑女，是绣是黼。惟彼绣黼，其心匪石。嗟尔临川，邈不可获。"
  },
  {
    "id": "weijin#1267",
    "title": "风巴郡太守诗",
    "author": "",
    "content": "明明上天，下土是亲。帝选元后，求定安民。孰可不念，祸福由人。愿君奉诏，惟德日新。"
  },
  {
    "id": "weijin#1268",
    "title": "思治诗",
    "author": "",
    "content": "混混浊沼鱼，习习激清流。温温乱国民，业业仰前修。"
  },
  {
    "id": "weijin#1271",
    "title": "郭辅碑歌",
    "author": "",
    "content": "寔惟先生，虢仲之裔。盛德遗祀，休矣亦世。孝友贞信，仁恕好惠。直己自求，不欲荣势。绰绰令人，获道之至。笃生七子，钟天之祉。堂堂四俊，硕大婉敏。娥娥三妃，行追大姒。叶叶昆嗣，福禄茂止。克昌厥后，身去烈在。镌石作歌，昭示万祀。"
  },
  {
    "id": "weijin#1272",
    "title": "风雨诗",
    "author": "",
    "content": "日不显目兮黑云多。月不见视兮风非沙。从恣蒙水诚江河。州流灌注兮转扬波。辟柱槙到忘相加。天门狭小路彭池。无因以上如之何。兴诗教海兮诚难过。"
  },
  {
    "id": "weijin#1273",
    "title": "古诗十九首 其一",
    "author": "",
    "content": "行行重行行，与君生别离。相去万馀里，各在天一涯。道路阻且长，会面安可知。胡马依北风，越鸟巢南枝。相去日已远，衣带日已缓。浮云蔽白日，游子不顾返。思君令人老，岁月忽已晚。弃捐勿复道，努力加餐饭。"
  },
  {
    "id": "weijin#1274",
    "title": "古诗五首 其三",
    "author": "",
    "content": "悲与亲友别，气结不能言。赠子以自爱，道远会见难。人生无几时，颠沛在其间。念子弃我去，新心有所欢。结志青云上，何时复来还。"
  },
  {
    "id": "weijin#1275",
    "title": "李陵录别诗二十一首 其二",
    "author": "",
    "content": "携手上河梁，游子暮何之。徘徊蹊路侧，悢悢不能辞。行人难久留，各言长相思。安知非日月，弦望自有时。努力崇明德，皓首以为期。"
  },
  {
    "id": "weijin#1276",
    "title": "李陵录别诗二十一首 其三",
    "author": "",
    "content": "嘉会难再遇，三载为千秋。临河濯长缨，念子怅悠悠。远望悲风至，对酒不能酬。行人怀往路，何以慰我愁。独有盈觞酒，与子结绸缪。"
  },
  {
    "id": "weijin#1277",
    "title": "李陵录别诗二十一首 其五",
    "author": "",
    "content": "结发为夫妻，恩爱两不疑。欢娱在今夕，燕婉及良时。征夫怀往路，起视夜何其。参辰皆已没，去去从此辞。行役在战场，相见未有期。握手一长叹，泪为生别滋。努力爱春华，莫忘欢乐时。生当复来归，死当长相思。"
  },
  {
    "id": "weijin#1278",
    "title": "李陵录别诗二十一首 其六",
    "author": "",
    "content": "黄鹄一远别，千里顾徘徊。胡马失其群，思心常依依。何况双飞龙，羽翼临当乖。幸有弦歌曲，可以喻中怀。请为游子吟，泠泠一何悲。丝竹厉清声，慷慨有馀哀。长歌正激烈，中心怆以摧。欲展清商曲，念子不得归。俯仰内伤心，泪下不可挥。愿为双黄鹄，送子俱远飞。"
  },
  {
    "id": "weijin#1279",
    "title": "李陵录别诗二十一首 其七",
    "author": "",
    "content": "烛烛晨明月，馥馥我兰芳。芬馨良夜发，随风闻我堂。征夫怀远路，游子恋故乡。寒冬十二月，晨起践严霜。俯观江汉流，仰视浮云翔。良友远别离，各在天一方。山海隔中州，相去悠且长。嘉会难再遇，欢乐殊未央。愿君崇令德，随时爱景光。"
  },
  {
    "id": "weijin#1280",
    "title": "李陵录别诗二十一首 其九",
    "author": "",
    "content": "烁烁三星列，拳拳月初生。寒凉应节至，蟠蟀夜悲鸣。晨风动乔木，枝叶日夜零。游子暮思归，塞耳不能听。远望正萧条，百里无人声。豺狼鸣后园，虎豹步前庭。远处天一隅，苦困独零丁。亲人随风散，历历如流星。三萍离不结，思心独屏营。愿得萱草枝，以解饥渴情。"
  },
  {
    "id": "weijin#1281",
    "title": "李陵录别诗二十一首 其十",
    "author": "",
    "content": "寂寂君子坐，奕奕合众芳。温声何穆穆，因风动馨香。清言振东序，良时著西痒。乃令丝竹音，列席无高唱。悲意何慷慨，清歌正激扬。长哀发华屋，四坐莫不伤。"
  },
  {
    "id": "weijin#1282",
    "title": "李陵录别诗二十一首 其十一",
    "author": "",
    "content": "晨风鸣北林，熠耀东南飞。愿言所相思，日暮不垂帷。明月照高楼，想见馀光辉。玄鸟夜过庭，仿佛能复飞。褰裳路踟蹰，彷徨不能归。浮云日千里，安知我心悲。思得琼树枝，以解长渴饥。"
  },
  {
    "id": "weijin#1283",
    "title": "李陵录别诗二十一首 其十二",
    "author": "",
    "content": "陟彼南山隅，送子淇水阳。尔行西南游，我独东北翔。辕马顾悲鸣，五步一彷徨。双凫相背飞，相远日已长。远望云中路，想见来圭璋。万里遥相思，何益心独伤。随时爱景曜，愿言莫相忘。"
  },
  {
    "id": "weijin#1284",
    "title": "李陵录别诗二十一首 其十三",
    "author": "",
    "content": "钟子歌南音，仲尼叹归与。戎马悲边鸣，游子恋故庐。阳鸟归飞云，蛟龙乐潜居。人生一世间，贵与愿同俱。身无四凶罪，何为天一隅。与其苦筋力，必欲荣薄躯。不如及清时，策名于天衢。"
  },
  {
    "id": "weijin#1285",
    "title": "李陵录别诗二十一首 其十四",
    "author": "",
    "content": "凤皇鸣高冈，有翼不好飞。安知凤皇德，贵其来见稀。"
  },
  {
    "id": "weijin#1286",
    "title": "李陵录别诗二十一首 其十五",
    "author": "",
    "content": "红尘蔽天地，白日何冥冥。"
  },
  {
    "id": "weijin#1287",
    "title": "李陵录别诗二十一首 其十六",
    "author": "",
    "content": "许由不洗耳。后世有何征。"
  },
  {
    "id": "weijin#1288",
    "title": "李陵录别诗二十一首 其十七",
    "author": "",
    "content": "童童孤生柳，寄根河水泥。连翩游客子，于冬服凉衣。去家千里馀，一身常渴饥。寒夜立清庭，仰瞻天汉湄。寒风吹我骨，严霜切我肌。忧心常惨戚，晨风为我悲。瑶光游何速，行愿去何迟。仰视云间星，所若割长帷。低头还自怜，盛年行已衰。依依恋明世，怆怆难久怀。"
  },
  {
    "id": "weijin#1289",
    "title": "李陵录别诗二十一首 其十八",
    "author": "",
    "content": "双凫俱北飞，一凫独南翔。子当留斯馆，我当归故乡。一别如秦胡，会见何讵央。怆悢切中怀，不觉泪沾裳。愿子长努力，言笑莫相忘。"
  },
  {
    "id": "weijin#1290",
    "title": "李陵录别诗二十一首 其十九",
    "author": "",
    "content": "清凉伊夜没，微风动单帱。招摇西北驰，天汉东南流。严父潜长夜，慈母去中堂。行行且自割，无令五内伤。"
  },
  {
    "id": "weijin#1291",
    "title": "古诗二首 其一",
    "author": "",
    "content": "采葵莫伤根，伤根葵不生。结交莫羞贫，羞贫友不成。"
  },
  {
    "id": "weijin#1292",
    "title": "古诗二首 其二",
    "author": "",
    "content": "甘瓜抱苦蒂，美枣生荆棘。利傍有倚刀，贪人还自贼。"
  },
  {
    "id": "weijin#1293",
    "title": "古诗一首",
    "author": "",
    "content": "青青陵中草，倾叶晞朝日。阳春布惠泽，枝叶可缆结。草木为恩感，况人含气血。"
  },
  {
    "id": "weijin#1294",
    "title": "古五杂俎诗",
    "author": "",
    "content": "五杂俎，冈头草。往复还，车马道。不获已，人将老。"
  },
  {
    "id": "weijin#1295",
    "title": "古两头纤纤诗",
    "author": "",
    "content": "两头纤纤月初生。半白半黑。眼中睛。腷腷膊膊鸡初鸣。磊磊落落向曙星。"
  },
  {
    "id": "weijin#1296",
    "title": "古诗 其一",
    "author": "",
    "content": "啼呼哭泣，如吹胡笳。"
  },
  {
    "id": "weijin#1297",
    "title": "古诗 其二",
    "author": "",
    "content": "有客从南来，赠我一抱笔。"
  },
  {
    "id": "weijin#1298",
    "title": "诗 其五",
    "author": "司马彪",
    "content": "泛泛江汉萍，飘荡永无根。"
  },
  {
    "id": "weijin#1299",
    "title": "古诗 其四",
    "author": "",
    "content": "离家千里客，戚戚多思复。"
  },
  {
    "id": "weijin#1300",
    "title": "古诗 其五",
    "author": "",
    "content": "日暮途且远，游子悲故乡。"
  },
  {
    "id": "weijin#1301",
    "title": "古诗 其六",
    "author": "",
    "content": "屡见流芳歇。"
  },
  {
    "id": "weijin#1302",
    "title": "古诗 其七",
    "author": "",
    "content": "石门通越井。"
  },
  {
    "id": "weijin#1304",
    "title": "白鹿山诗",
    "author": "袁山松",
    "content": "白鹿乃在上林西苑中。射工尚复得脯腊之。黄鹄摩天极高飞。后宫尚得烹煮之。"
  },
  {
    "id": "weijin#1305",
    "title": "陇头歌",
    "author": "",
    "content": "陇头流水，流离四下。念我行役，飘然旷野。登高望远，涕零双堕。"
  },
  {
    "id": "weijin#1306",
    "title": "陇头歌",
    "author": "",
    "content": "陇头流水，鸣声幽咽。遥望秦川，肝肠断绝。"
  },
  {
    "id": "weijin#1307",
    "title": "气出唱",
    "author": "曹操",
    "content": "驾六龙乘风而行。行四海外路。下之八邦。历登高山。临溪谷。乘云而行。行四海外。东到泰山。仙人玉女下来遨游。骖驾六龙饮玉浆。河水尽不东流。解愁腹饮玉浆。奉持行。东到蓬莱山。匕之天之门。王阙下引见得入。赤松相对。四面顾望。视正焜煌。开王心正兴其气。百道至。传告无穷。闭其口但当爱气。寿万年。东到海与天连。神仙之道。出窈入冥。常当专之。心恬憺无所愒欲。闭门坐自守。天与期气。愿得神之人。乘驾云车。骖驾白鹿。上到天之门。来赐神之药。跪受之敬神齐。当如此道自来。华阴山自以为大。高百丈浮云为之盖。仙人欲来。出随风列之雨。吹我洞箫。鼓瑟琴。何訚訚。酒与歌戏。今日相乐诚为乐。玉女起起舞移数时。鼓吹一保嘈嘈。从西北来时。仙道多驾烟乘云驾龙。郁何蓩蓩蓣蓣。遨游八极。乃到昆仑之山西王母侧。神仙金止玉亭。来者为谁。赤松王乔乃德旋之门。乐共饮食到黄昏。多驾合坐。万岁长。宜子孙。游君山甚为真。磪䃬砟硌尔自为神。乃到王母台，金阶玉为堂。芝草生殿傍。杀西厢客满堂。主人当行觞。坐者长寿遽何央。长乐。甫始宜孙子。常愿主人增年与天相守。"
  },
  {
    "id": "weijin#1308",
    "title": "善哉行",
    "author": "曹操",
    "content": "痛哉世人，见欺神仙。"
  },
  {
    "id": "weijin#1309",
    "title": "饮马长城窟行",
    "author": "曹操",
    "content": "四时隐南山，子欲适西戎。"
  },
  {
    "id": "weijin#1310",
    "title": "有南篇",
    "author": "曹操",
    "content": "南山有大石。"
  },
  {
    "id": "weijin#1311",
    "title": "诗",
    "author": "陈琳",
    "content": "春天润九野，卉木涣油油。红华纷晔晔，发秀曜中衢。仲尼以圣德，行聘遍周流。遭斥厄陈蔡，归之命也夫。沈沦众庶间，与世无有殊。纡郁怀伤结，舒展有何由。轗轲固宜然，卑陋何所羞。援兹自抑慰，研精于道腴。"
  },
  {
    "id": "weijin#1312",
    "title": "赠五官中郎将诗",
    "author": "徐干",
    "content": "贻尔新诗。"
  },
  {
    "id": "weijin#1313",
    "title": "诗",
    "author": "阮瑀",
    "content": "民生受天命，漂若河中尘。虽称百龄寿，孰能应此身。犹获婴凶祸，流落恒苦辛。"
  },
  {
    "id": "weijin#1314",
    "title": "诗",
    "author": "阮瑀",
    "content": "箭细铁丝刚，刀插银刃白。"
  },
  {
    "id": "weijin#1315",
    "title": "诗",
    "author": "阮瑀",
    "content": "春岑蔼林木。"
  },
  {
    "id": "weijin#1316",
    "title": "诗",
    "author": "曹丕",
    "content": "画舸覆堤。"
  },
  {
    "id": "weijin#1317",
    "title": "赠吴处玄诗",
    "author": "邯郸淳",
    "content": "我受上命，来随临菑。与君子处，曾未盈期。见召本朝，驾言趣期。群子重离，首命于时。饯我路隅，赠我嘉辞。既受德音，敢不答之。余惟薄德，既局且鄙。见养贤侯，于今四祀。既庇西伯，永誓没齿。今也被命，义在不俟。瞻恋我侯，又慕君子。行道迟迟，体逝情止。岂无好爵，惧不我与。圣主受命，千载一遇。攀龙附凤，必在初举。行矣去矣，别易会难。自强不息，人谁获安。愿子大夫，勉篑成山。天休方至，万福尔臻。"
  },
  {
    "id": "weijin#1318",
    "title": "秦女休行",
    "author": "左延年",
    "content": "始出上西门。遥望秦氏庐。秦氏有好女。自名为女休。休年十四五。为宗行报仇。左执白杨刃。右据宛鲁矛。仇家便东南。仆僵秦女休。女休西上山。上山四五里。关吏呵问女休。女休前置辞。平生为燕王妇。于今为诏狱囚。平生衣参差。当今无领襦。明知杀人当死。兄言怏怏。弟言无道忧。女休坚词为宗报仇。死不疑。杀人都市中。徼我都巷西。丞卿罗东向坐。女休凄凄曳梏前。两徒夹我持刀。刀五尺馀。刀未下。朣胧击鼓赦书下。"
  },
  {
    "id": "weijin#1319",
    "title": "从军行",
    "author": "左延年",
    "content": "苦哉边地人，一岁三从军。三子到敦煌，二子诣陇西。五子远斗去，五妇皆怀身。"
  },
  {
    "id": "weijin#1320",
    "title": "从军行",
    "author": "左延年",
    "content": "从军何等乐，一驱乘双驳。鞍马照人目，龙骧自动作。"
  },
  {
    "id": "weijin#1321",
    "title": "祝衄歌",
    "author": "焦先",
    "content": "祝衄祝衄。非鱼非肉。更相追逐。本为杀牂羊。更杀羖䍽。"
  },
  {
    "id": "weijin#1322",
    "title": "思慕诗",
    "author": "吴质",
    "content": "怆怆怀殷忧，殷忧不可居。徙倚不能坐，出入步踟蹰。念蒙圣主恩，荣爵与众殊。自谓永终身，志气甫当舒。何意中见弃，弃我就黄垆。茕茕靡所恃，泪下如连珠。随没无所益，身死名不书。慷慨自俯仰，庶几烈丈夫。"
  },
  {
    "id": "weijin#1323",
    "title": "诗",
    "author": "麋元",
    "content": "青雀东飞，别鹄东翔。"
  },
  {
    "id": "weijin#1324",
    "title": "诗",
    "author": "麋元",
    "content": "苍苍陵上柏，参差列成行。童童安石榴，列生神道傍。"
  },
  {
    "id": "weijin#1325",
    "title": "赠毌丘俭诗",
    "author": "杜挚",
    "content": "骐骥马不试，婆娑槽枥间。壮士志未伸，坎轲多辛酸。伊挚为媵臣，吕望身操竿。夷吾困商贩，宁戚对牛叹。食其处监门，淮阴饥不餐。卖臣老负薪，妻畔呼不还。释之宦十年，位不增故官。才非八子伦，而与齐其患。无知不在此，袁盎未有言。被此笃病久，荣卫动不安。闻有韩众药，信来给一丸。"
  },
  {
    "id": "weijin#1326",
    "title": "赠毋丘荆州诗",
    "author": "杜挚",
    "content": "鹄飞举万里，一飞翀昊苍。翔高志难得，离鸿失所望。"
  },
  {
    "id": "weijin#1327",
    "title": "答东阿王诗",
    "author": "曹彪",
    "content": "盘径难怀抱，停驾与君诀。即车登北路，永叹寻先辙。"
  },
  {
    "id": "weijin#1328",
    "title": "四言诗",
    "author": "曹髦",
    "content": "䓇䓇东伐，悠悠远征。泛舟万艘，屯卫千营。"
  },
  {
    "id": "weijin#1329",
    "title": "诗",
    "author": "曹髦",
    "content": "干戈随风靡，武骑齐雁行。"
  },
  {
    "id": "weijin#1330",
    "title": "言志诗",
    "author": "何晏",
    "content": "鸿鹄比翼游，群飞戏太清。常恐夭网罗，忧祸一旦并。岂若集五湖，顺流唼浮萍。逍遥放志意，何为怵惕惊。转蓬去其根，流飘从风移。芒芒四海涂，悠悠焉可弥。愿为浮萍草，托身寄清池。且以乐今日，其后非所知。浮云翳白日，微风轻尘起。"
  },
  {
    "id": "weijin#1331",
    "title": "百一诗 其二十四",
    "author": "应璩",
    "content": "小儿抚尘。"
  },
  {
    "id": "weijin#1332",
    "title": "诗",
    "author": "韦诞",
    "content": "旨酒盈金觞，清颜发光华。"
  },
  {
    "id": "weijin#1333",
    "title": "答杜挚诗",
    "author": "毌丘俭",
    "content": "凤鸟翔京邑，哀鸣有所思。才为圣世出，德音何不怡。八子未际遇，今者遭明时。胡康出垄亩，杨伟无根基。飞腾冲云天，奋迅协光熙。骏骥骨法异，伯乐观知之。但当养羽翮，鸿举必有期。体无纤微疾，安用问良医。联翩轻栖集，还为燕雀嗤。韩众药虽良，恐便不能治。悠悠千里情，薄言答嘉诗。信心感诸中，中实不在辞。"
  },
  {
    "id": "weijin#1334",
    "title": "之辽东诗",
    "author": "毌丘俭",
    "content": "忧责重山岳，谁能为我檐。"
  },
  {
    "id": "weijin#1335",
    "title": "在幽州诗",
    "author": "毌丘俭",
    "content": "芒山邈悠悠，但见胡地埃。"
  },
  {
    "id": "weijin#1336",
    "title": "赠嵇康诗三首 其一",
    "author": "郭遐周",
    "content": "吾无佐世才，时俗所不量。归我北山阿，逍遥以倡佯。同气自相求，虎啸谷风凉。惟予与嵇生，未面分好章。古人美倾盖，方此何不臧。援筝执鸣琴，携手游空房。栖迟衡门下，何愿于姬姜。予心好永年，年永怀乐康。我友不斯卒，改计适他方。严车感发日，翻然将高翔。离别在旦夕，惆怅以增伤。"
  },
  {
    "id": "weijin#1337",
    "title": "赠嵇康诗三首 其二",
    "author": "郭遐周",
    "content": "风人重离别，行道犹迟迟。宋玉哀登山，临水送将归。伊此往昔事，言之以增悲。叹我与嵇生，倏忽将永离。俯察渊鱼游，仰观双鸟飞。厉翼太清中，徘徊于丹池。钦哉得其所，令我心独违。言别在斯须，惄焉如朝饥。"
  },
  {
    "id": "weijin#1338",
    "title": "赠嵇康诗三首 其三",
    "author": "郭遐周",
    "content": "离别自古有，人非比目鱼。君子不怀土，岂更得安居。四海皆兄弟，何患无彼姝。严穴隐传说，空谷纳白驹。方各以类聚，物亦以群殊。所在有智贤，何忧不此如。所贵身名存，功烈在简书。岁时易过历，日月忽其除。勖哉乎嵇生，敬德在慎躯。"
  },
  {
    "id": "weijin#1339",
    "title": "赠嵇康诗二首 其一",
    "author": "郭遐叔",
    "content": "每念遘会，惟曰不足。昕往宵归，常苦其速。欢接无厌，如川赴谷。如何忽尔，将适他俗。言驾有日，巾车命仆。思言君子，温其如玉。心之忧矣，视丹如绿。如何忽尔，超将远逝。心之忧矣，将以怵惕。怵惕惟何，惟思惟忧。展转反侧，寤寐追求。驰情运想，神往形留。心之忧矣，增其劳愁。不见可欲，使心不乱。譬彼造化，抗无崖畔。封疆昼界，事利任难。唯予与子，本不同贯。交重情亲，欲面无算。如何忽尔，时适他馆。明发不寐，耿耿极旦。心之忧矣，增其愤叹。天地悠长，人生若忽。苟非知命，安保旦夕。思与君子，穷年卒岁。优哉逍遥，幸无陨越。如何君子，超将远迈。我情愿关，我言愿结。心之忧矣，良以忉怛。"
  },
  {
    "id": "weijin#1340",
    "title": "赠嵇康诗二首 其二",
    "author": "郭遐叔",
    "content": "君子交有义，不必常相从。天地有明理，远近无异同。三仁不齐迹，贵在等贤踪。众鸟群相追，鸷鸟独无双。何必相呴濡，江海自从容。愿各保遐年，有缘复来东。"
  },
  {
    "id": "weijin#1341",
    "title": "答嵇康诗二首 其一",
    "author": "阮侃",
    "content": "旦发温泉庐，夕宿宣阳城。顾眄怀惆怅，言思我友生。会遇一何幸，及子遘欢情。交际虽未久，思爱发中诚。良玉须切磋，玙璠就其形。隋珠岂不曜，雕莹启光荣。与子犹兰石，坚芳互相成。庶几弘古道，伐檀俟河清。不谓中离别，飘飘然远征。临舆执手诀，良诲一何精。佳言盈我耳，援带以自铭。唐虞旷千载，三代不我并。洙泗久已往，微言谁为听。曾参易箦毙，仲由结其缨。晋楚安足慕，屡空守以贞。潜龙尚泥蟠，神龟隐其灵。庶保吾子言，养真以全生。东野多所患，暂往不久停。幸子无损思，逍遥以自宁。"
  },
  {
    "id": "weijin#1342",
    "title": "答嵇康诗二首 其二",
    "author": "阮侃",
    "content": "双美不易居，嘉会故难常。爰自憩斯土，与子遘兰芳。常愿永游集，拊翼同回翔。不悟卒永离，一别为异乡。四牡一何速，征人去路长。顾步怀想像，游目屡太行。抚轸增叹息，念子安能忘。恬和为道基，老氏恶强梁。患至有身灾，荣子知所康。蟠龟实可乐，明戒在刳肠。新诗何笃穆，申咏增恺忨。舒检诏良讯，终然永厌藏。还誓必不食，复得同林房。愿子荡忧虑，无以情自伤。候路忘所次，聊以酬来章。"
  },
  {
    "id": "weijin#1343",
    "title": "代秋胡歌诗 其七",
    "author": "嵇康",
    "content": "徘徊钟山。息驾于层城。徘徊钟山。息驾于层城。上荫华盖。下采若英。受道王母。遂升紫庭。逍遥天衢。千载长生。歌以言之。徘徊于层城。"
  },
  {
    "id": "weijin#1344",
    "title": "游仙诗",
    "author": "嵇康",
    "content": "遥望山上松，隆谷郁青葱。自遇一何高，独立迥地双。愿想游其下，蹊路绝不通。王乔弃我去，乘云驾六龙。飘遥戏玄圃，黄老路相逢。授我自然道，旷若发童蒙。采药钟山隅，服食改姿容。蝉蜕弃秽累，结友家板桐。临觞奏九韶，雅歌何邕邕。长与俗人别，谁能睹其踪。"
  },
  {
    "id": "weijin#1345",
    "title": "咏怀诗十三首 其一",
    "author": "阮籍",
    "content": "天地絪缊，元精代序。清了曜灵，和风容与。明日映天，甘露被宇。蓊郁高松，猗那长楚。草虫哀鸣，鸧鹒振羽。感时兴思，企首延伫。于赫帝朝，伊衡作辅。才非允文，器非经武。适彼沅湘，托分渔父。优哉游哉，爰居爰处。"
  },
  {
    "id": "weijin#1346",
    "title": "咏怀诗十三首 其二",
    "author": "阮籍",
    "content": "月明星稀，天高气寒。桂旗翠旌，佩玉鸣鸾。濯缨醴泉，被服蕙兰。思从二女，适彼湘沅。灵幽听微，谁观玉颜。灼灼春华，绿叶含丹。日月逝矣，惜尔华繁。"
  },
  {
    "id": "weijin#1347",
    "title": "咏怀诗十三首 其三",
    "author": "阮籍",
    "content": "清风肃肃，修夜漫漫。啸歌伤怀，独寐寤言。临觞拊膺，对食忘餐。世无萱草，令我哀叹。鸣鸟求友，谷风刺愆。重华登庸，帝命凯元。鲍子倾盖，仲父佐桓。回滨嗟虞，敢不希颜。志存明规，匪慕弹冠。我心伊何，其方若兰。"
  },
  {
    "id": "weijin#1348",
    "title": "咏怀诗十三首 其四",
    "author": "阮籍",
    "content": "阳精炎赫，卉木萧森。谷风扇暑，密云重阴。激电震光，迅雷遗音。零雨降集，飘溢北林。泛泛轻舟，载浮载沉。感往悼来，怀古伤今。生年有命，时过虑深。何用写思，啸歌长吟。谁能秉志，如玉如金。处哀不伤，在乐不淫。恭承明训，以慰我心。"
  },
  {
    "id": "weijin#1349",
    "title": "咏怀诗十三首 其五",
    "author": "阮籍",
    "content": "立象昭回，阴阳攸经。秋风夙厉，白露宵零。修林凋殒，茂草收荣。良时忽迈，朝日西倾。有始有终，谁能久盈。太微开涂，三辰垂精。峨峨群龙，跃奋紫庭。鳞分委瘁，时高路清。爰潜爰默，韬影隐形。愿保今日，永符修龄。"
  },
  {
    "id": "weijin#1352",
    "title": "咏怀诗十三首 其八",
    "author": "阮籍",
    "content": "日月隆光，克鉴天聪。三后临朝，二八登庸。升我俊髦，黜彼顽凶。太上立德，其次立功。仁风广被，玄化潜通。幸遭盛明，睹此时雍。栖迟衡门，唯志所从。出处殊涂，俯仰异容。瞻叹古烈，思迈高踪。嘉此箕山，忽彼虞龙。"
  },
  {
    "id": "weijin#1353",
    "title": "咏怀诗十三首 其九",
    "author": "阮籍",
    "content": "登高望远，周览八隅。山川悠邈，长路乖殊。咸皮《墨子》，怀此杨朱。抱影鹄立，企首踟蹰。仰瞻翔鸟，俯视游鱼。丹林云霏，绿叶风舒。造化絪缊，万物纷敷。大则不足，约则有馀。何用养志，守以冲虚。犹愿异世，万载同符。"
  },
  {
    "id": "weijin#1354",
    "title": "咏怀诗十三首 其十",
    "author": "阮籍",
    "content": "微微我徒，秩秩大猷。研精典素，思心淹留。乃命仆夫，兴言出游。浩浩洪川，泛泛杨舟。仰瞻景曜，俯视波流。日月东迁，景曜西幽。寒往暑来，四节代周。繁华茂春，密叶殒秋。盛年衰迈，忽焉若浮。逍遥逸豫，与世无尤。"
  },
  {
    "id": "weijin#1355",
    "title": "咏怀诗十三首 其十一",
    "author": "阮籍",
    "content": "我徂北林，游彼河滨。仰攀瑶干，俯视素纶。隐凤栖翼，潜龙跃鳞。幽光韬影，体化应神。君子迈德，处约思纯。货殖招讥，箪瓢称仁。夷叔采薇，清高远震。齐景千驷，为此埃尘。嗟尔后进，茂兹人伦。荜门圭窦，谓之道真。"
  },
  {
    "id": "weijin#1356",
    "title": "咏怀诗十三首 其十二",
    "author": "阮籍",
    "content": "华容艳色，旷世特彰。妖冶殊丽，婉若清扬。鬒发娥眉，绵邈流光。藻采绮靡，从风遗芳。回首悟精，魂射飞扬。君子克己，心吉冰霜。泯泯乱昏，在昔二王。瑶台璇室，长夜金梁。殷氏放夏，周剪纣商。于戏后昆，可为悲伤。"
  },
  {
    "id": "weijin#1357",
    "title": "咏怀诗十三首 其十三",
    "author": "阮籍",
    "content": "晨风扫尘，朝雨洒路。飞驷龙腾，哀鸣外顾。揽辔按策，进退有度。乐往哀来，怅然心悟。念彼恭人，眷眷怀顾。日月运往，岁聿云暮。嗟余幼人，既顽且固。岂不志远，才难企慕。命非金石，身轻朝露。焉知松乔，颐神太素。逍遥区外，登我年祚。"
  },
  {
    "id": "weijin#1358",
    "title": "歌二首 其一 采薪者歌",
    "author": "阮籍",
    "content": "日没不周西，月出丹渊中。阳精蔽不见，阴光代为雄。亭亭在须臾，厌厌将复隆。离合云雾兮，往来如飘风。富贵俯仰间，贫贱何必终。留侯起亡虏，威武赫荒夷。邵平封东陵，一旦为布衣。枝叶托根柢，死生同盛衰。得志从命升，失势与时隤。寒暑代征迈，变化更相推。祸福无常主，何忧身无归。推兹由斯理，负薪又何哀。"
  },
  {
    "id": "weijin#1359",
    "title": "歌二首 其二 大人先生歌",
    "author": "阮籍",
    "content": "天地解兮六合开。星辰陨兮日月颓。我腾而上将何怀。"
  },
  {
    "id": "weijin#1360",
    "title": "大人先生歌",
    "author": "阮籍",
    "content": "阳和微弱阴气竭。海冻不流绵絮折。呼吸不通寒冽冽。"
  },
  {
    "id": "weijin#1361",
    "title": "成公智琼赠弦超",
    "author": "仙道",
    "content": "飘飖浮勃述，敖曹云石滋。兹英不须润，至德与时期。神仙岂虚降，应运来相之。纳我荣五族，逆我致祸灾。"
  },
  {
    "id": "weijin#1362",
    "title": "邺人金凤旧歌",
    "author": "",
    "content": "凤阳门南天一半。上有金凤相飞唤。欲去不去著锁绊。"
  },
  {
    "id": "weijin#1363",
    "title": "徐干引古人歌",
    "author": "",
    "content": "相彼玄鸟，止于陵阪。仁道在近，求之无远。"
  },
  {
    "id": "weijin#1364",
    "title": "徐州为王祥歌",
    "author": "",
    "content": "海沂之康，实赖王祥。邦国不空，别驾之功。"
  },
  {
    "id": "weijin#1365",
    "title": "荥阳令歌",
    "author": "",
    "content": "荥阳令。有异政。修立学校人易性。令我子弟耻斗讼。"
  },
  {
    "id": "weijin#1366",
    "title": "襄阳民为胡烈歌 其一",
    "author": "",
    "content": "美哉明后，俊哲惟嶷。陶广乾坤，周孔是则。文武播畅，威振遐域。"
  },
  {
    "id": "weijin#1367",
    "title": "襄阳民为胡烈歌 其二",
    "author": "",
    "content": "譬春之阳，如冬之日。耕者让畔，百姓丰溢。惟我胡父，恩惠难置。"
  },
  {
    "id": "weijin#1368",
    "title": "行者歌",
    "author": "",
    "content": "青槐夹道多尘埃。龙楼凤阙望崔嵬。清风细雨杂香来。土上出金火照台。"
  },
  {
    "id": "weijin#1369",
    "title": "太和中京师歌",
    "author": "",
    "content": "其奈汝曹何。"
  },
  {
    "id": "weijin#1370",
    "title": "明帝时宫人谣",
    "author": "",
    "content": "不服辟寒金，那得帝王心。不服辟寒钿，那得帝王怜。"
  },
  {
    "id": "weijin#1371",
    "title": "明帝景初中童谣",
    "author": "",
    "content": "阿公阿公驾马车。不意阿公东渡河。阿公东还当奈何。"
  },
  {
    "id": "weijin#1372",
    "title": "正始中时人谣",
    "author": "",
    "content": "何邓丁。乱京城。"
  },
  {
    "id": "weijin#1373",
    "title": "嘉平中谣",
    "author": "",
    "content": "白马素羁西南驰。其谁乘者朱虎骑。"
  },
  {
    "id": "weijin#1374",
    "title": "蒋济为护军时谣言",
    "author": "",
    "content": "欲求牙门。当得千匹。百人督。五百匹。"
  },
  {
    "id": "weijin#1375",
    "title": "曹操引谚",
    "author": "",
    "content": "失晨之鸡，思补更鸣。"
  },
  {
    "id": "weijin#1376",
    "title": "曹操引里谚",
    "author": "",
    "content": "让礼一寸，得礼一尺。"
  },
  {
    "id": "weijin#1377",
    "title": "曹丕引里语",
    "author": "",
    "content": "家有敝帚，享之千金。"
  },
  {
    "id": "weijin#1378",
    "title": "曹丕引里语",
    "author": "",
    "content": "汝无自誉。观汝作家书。"
  },
  {
    "id": "weijin#1379",
    "title": "曹植引谚",
    "author": "",
    "content": "相门有相。将门有将。"
  },
  {
    "id": "weijin#1380",
    "title": "徐干引古语",
    "author": "",
    "content": "至德之贵，何往不遂。至德之荣，何往不成。"
  },
  {
    "id": "weijin#1381",
    "title": "陈琳引谚",
    "author": "",
    "content": "掩目捕雀。"
  },
  {
    "id": "weijin#1382",
    "title": "王昶引谚",
    "author": "",
    "content": "救寒莫如重裘。止谤莫如自修。"
  },
  {
    "id": "weijin#1383",
    "title": "王昶引语",
    "author": "",
    "content": "如不知足。则失所欲。"
  },
  {
    "id": "weijin#1384",
    "title": "鱼豢引谚",
    "author": "",
    "content": "贫不学俭，卑不学恭。"
  },
  {
    "id": "weijin#1385",
    "title": "沮授引语",
    "author": "",
    "content": "一兔走衢，万人逐之。一人获之，贪者悉止。"
  },
  {
    "id": "weijin#1386",
    "title": "曹囧引语",
    "author": "",
    "content": "百足之虫，至死不僵。"
  },
  {
    "id": "weijin#1387",
    "title": "林恕引谚",
    "author": "",
    "content": "使口如鼻，至老不失。"
  },
  {
    "id": "weijin#1388",
    "title": "军中为典韦语",
    "author": "",
    "content": "帐下壮士有典君。手把双戟八十斤。"
  },
  {
    "id": "weijin#1389",
    "title": "军中为夏侯渊语",
    "author": "",
    "content": "典军校尉夏侯渊。三日五百。六日一千。"
  },
  {
    "id": "weijin#1390",
    "title": "军中为徐晃语",
    "author": "",
    "content": "不得饷。属徐晃。"
  },
  {
    "id": "weijin#1391",
    "title": "军中为卢洪赵达语",
    "author": "",
    "content": "不畏曹公，但畏卢洪。卢洪尚可，赵达杀我。"
  },
  {
    "id": "weijin#1392",
    "title": "鸿胪中为韩暨韩宣语",
    "author": "",
    "content": "大鸿胪。小鸿胪。前后治行相曷如。"
  },
  {
    "id": "weijin#1393",
    "title": "时人为曹洪骏马谚",
    "author": "",
    "content": "凭空虚跃。曹家白鹤。"
  },
  {
    "id": "weijin#1394",
    "title": "众人为贾洪严危语",
    "author": "",
    "content": "州中晔晔贾叔业，辨论汹汹严文通。"
  },
  {
    "id": "weijin#1395",
    "title": "时人称邢颙语",
    "author": "",
    "content": "德行堂堂邢子昂。"
  },
  {
    "id": "weijin#1396",
    "title": "京师为邓飏语",
    "author": "",
    "content": "以官易富邓玄茂。"
  },
  {
    "id": "weijin#1397",
    "title": "时人为李丰等谤语",
    "author": "",
    "content": "曹爽之势热如汤。太傅父子冷如浆。李丰兄弟如游光。"
  },
  {
    "id": "weijin#1398",
    "title": "时人为何晏邓飏丁谧曹爽谤语",
    "author": "",
    "content": "台中有三狗。二狗崖柴不可当。一狗凭默作疸囊。"
  },
  {
    "id": "weijin#1399",
    "title": "时人为陈群陈泰语",
    "author": "",
    "content": "公惭卿，卿惭长。"
  },
  {
    "id": "weijin#1400",
    "title": "博昌人为蒋任二姓语",
    "author": "",
    "content": "蒋氏翁。任氏童。"
  },
  {
    "id": "weijin#1401",
    "title": "时人为杨阿若号",
    "author": "",
    "content": "东市相斫杨阿若。西市相斫杨阿若。"
  },
  {
    "id": "weijin#1402",
    "title": "时人为张氏兄弟语",
    "author": "",
    "content": "张氏十龙。儒雅温恭。"
  },
  {
    "id": "weijin#1403",
    "title": "太庙颂歌",
    "author": "王粲",
    "content": "思皇烈祖。时迈其德。肇启洪源。贻燕我则。我休厥成。聿先厥道。丕显丕钦。允时祖考。绥庶邦。和四字。九功备。彝乐序。建崇牙。设璧羽。六佾奏。八音举。昭大孝。衎妣祖。念武功。收纯祜。于穆清庙。翼翼休征。祁祁髦士。厥德允升。怀想成位。咸在宫。无思不若。允观厥崇。"
  },
  {
    "id": "weijin#1404",
    "title": "魏鼓吹曲十二曲 其一 楚之平",
    "author": "",
    "content": "楚之平，义兵征。神武奋，金鼓鸣。迈武德，扬洪名。汉室微，社稷倾。皇道失，桓与灵。阉宦炽，群雄争。边韩起，乱金城。中国扰，无纪经。赫武皇，起旗旌。麾天下，天下平。济九州，九州宁。创武功，武功成。越五帝，邈三王。兴礼乐，定纪纲。普日月，齐辉光。"
  },
  {
    "id": "weijin#1405",
    "title": "魏鼓吹曲十二曲 其二 战荥阳",
    "author": "",
    "content": "战荥阳。汴水陂。戎士愤怒。贯甲驰。陈未成。退徐荥。二万骑。堑垒平。戎马伤。六军惊。势不集。众几倾。白日没。时晦冥。顾中牟。心屏营。同盟疑。计无成。赖我武皇万国宁。"
  },
  {
    "id": "weijin#1406",
    "title": "魏鼓吹曲十二曲 其三 获吕布",
    "author": "",
    "content": "获吕布。戮陈宫。芟夷鲸鲵。驱骋群雄。囊括天下运掌中。"
  },
  {
    "id": "weijin#1407",
    "title": "魏鼓吹曲十二曲 其四 克官渡",
    "author": "",
    "content": "克绍官渡由白马。僵尸流血被原野。贼众如犬羊。王师尚寡沙堆傍。风飞扬。转战不利士卒伤。今日不胜后何望。土山地道不可当。卒胜大捷震冀方。屠城破邑。神武遂章。"
  },
  {
    "id": "weijin#1408",
    "title": "魏鼓吹曲十二曲 其五 旧邦",
    "author": "",
    "content": "旧邦萧条心伤悲。孤魂翩翩当何依。游士恋故涕如摧。兵起事大令愿违。传求亲戚在者谁。立庙置后魂来归。"
  },
  {
    "id": "weijin#1409",
    "title": "魏鼓吹曲十二曲 其六 定武功",
    "author": "",
    "content": "定武功。济黄河。河水汤汤。旦暮有横流波。袁氏欲衰。兄弟寻干戈。决漳水。水流滂沱。嗟城中如流鱼。谁能复顾室家。计穷虑尽求来连和。和不时心中忧戚。贼众内溃。君臣奔北。拔邺城奄有魏国。王业艰难。览观古今。可为长叹。"
  },
  {
    "id": "weijin#1410",
    "title": "魏鼓吹曲十二曲 其七 屠柳城",
    "author": "",
    "content": "屠柳城。功诚难。越度陇塞路漫漫。北逾冈平。但闻悲风正酸。蹋顿授首。遂登白狼山。神武慹海外。永无北顾患。"
  },
  {
    "id": "weijin#1411",
    "title": "魏鼓吹曲十二曲 其八 平南荆",
    "author": "",
    "content": "南荆何辽辽。江汉浊不清。菁茅久不贡。王师赫南征。刘琮据襄阳。贼备屯樊城。六军庐新野。金鼓震天庭。刘子面缚至。武皇许其成。许与其成抚其民。陶陶江汉间。普为大魏臣。大魏臣。向风思自新。思自新。齐功古人。在昔虞与唐。大魏得与均。多选忠义士。为喉唇。天下一定。万世无风尘。"
  },
  {
    "id": "weijin#1412",
    "title": "魏鼓吹曲十二曲 其九 平关中",
    "author": "",
    "content": "平关中，路向潼。济浊水，立高墉。斗韩马，离群凶。选骁骑，纵两翼。虏崩溃，级万亿。"
  },
  {
    "id": "weijin#1413",
    "title": "魏鼓吹曲十二曲 其十 应帝期",
    "author": "",
    "content": "应帝期。于昭我文皇。历数承天序。龙飞自许昌。聪明昭四表。恩德动遐方。星辰为垂耀。日月为重光。河洛吐符瑞。草木挺嘉祥。麒麟步郊野。黄龙游津梁。白虎依山林。凤凰鸣高冈。考图定篇籍。功配上古羲皇。羲皇无遗文。仁圣相因循。期运三千岁。一生圣明君。尧授舜万国。万国皆附亲。四门为穆穆。教化常如神。大魏兴盛。与之为邻。"
  },
  {
    "id": "weijin#1414",
    "title": "魏鼓吹曲十二曲 其十一 邕熙",
    "author": "",
    "content": "邕熙。君臣念德。天下治。登帝道。获瑞宝。颂声并作。洋洋浩浩。吉日临高堂。置酒列名倡。歌声一何纡馀。杂笙簧。八音谐。有纪纲。子孙永建万国。寿考乐无央。"
  },
  {
    "id": "weijin#1415",
    "title": "魏鼓吹曲十二曲 其十二 太和",
    "author": "",
    "content": "惟太和元年。皇帝践阼。圣且仁。德泽为流布。灾蝗一时为绝息。上天时雨露。五谷滋田畴。四民相率遵轨度。事务澄清。天下狱讼察以情。元首明。魏家如此。那得不太平。"
  },
  {
    "id": "weijin#1416",
    "title": "嘲吴群臣",
    "author": "费祎",
    "content": "凤皇来翔，骐驎吐哺。驴骡无知，伏食如故。"
  },
  {
    "id": "weijin#1417",
    "title": "时人为张飞玉追马歌",
    "author": "",
    "content": "人守有张飞。马中有玉追。"
  },
  {
    "id": "weijin#1418",
    "title": "襄阳乡里为诸葛亮谚",
    "author": "",
    "content": "莫作孔明择妇。止得阿承丑女。"
  },
  {
    "id": "weijin#1419",
    "title": "襄阳乡里为马良谚",
    "author": "",
    "content": "马氏五常。白眉最良。"
  },
  {
    "id": "weijin#1420",
    "title": "乡里为李严谚",
    "author": "",
    "content": "难可狎。李鳞甲。"
  },
  {
    "id": "weijin#1421",
    "title": "谯周引谚",
    "author": "",
    "content": "射幸数跌。不如审发。"
  },
  {
    "id": "weijin#1422",
    "title": "时人语",
    "author": "",
    "content": "前有何句。后有张廖。"
  },
  {
    "id": "weijin#1423",
    "title": "百姓谚",
    "author": "",
    "content": "死诸葛走生仲达。"
  },
  {
    "id": "weijin#1424",
    "title": "时人为刘巴语",
    "author": "",
    "content": "生居三湘头，死葬三湘尾。"
  },
  {
    "id": "weijin#1425",
    "title": "诸葛亮引语论光武",
    "author": "",
    "content": "曲突徙薪为彼人，焦头烂额为上客。"
  },
  {
    "id": "weijin#1426",
    "title": "嘲蜀使张奉",
    "author": "薛综",
    "content": "有犬为独，无犬为蜀。横目苟身，虫入其腹。无口为天，有口为吴。君临万邦，天子之都。"
  },
  {
    "id": "weijin#1427",
    "title": "赋席",
    "author": "张纯",
    "content": "席为冬设，簟为夏施。揖让而坐，君子攸宜。"
  },
  {
    "id": "weijin#1428",
    "title": "赋犬",
    "author": "张俨",
    "content": "守则有威，出则有获。韩卢宋鹊，书名竹帛。"
  },
  {
    "id": "weijin#1429",
    "title": "赋弩",
    "author": "朱异",
    "content": "南岳之干，钟山之铜。应机命中，获隼高墉。"
  },
  {
    "id": "weijin#1430",
    "title": "答费祎",
    "author": "诸葛恪",
    "content": "爰植梧桐，以待凤凰。有何燕雀，自称来翔。何不弹射，使还故乡。"
  },
  {
    "id": "weijin#1431",
    "title": "与薛莹诗",
    "author": "华核",
    "content": "存者今惟三，飞步有匹特。"
  },
  {
    "id": "weijin#1432",
    "title": "与孙奇诗",
    "author": "周昭",
    "content": "恂恂公子，美色无比。诞姿既丰，世胄有纪。平南之孙，奋威之子。"
  },
  {
    "id": "weijin#1433",
    "title": "尔汝歌",
    "author": "孙皓",
    "content": "昔与汝为邻，今与汝为臣。上汝一杯酒，令汝寿万春。"
  },
  {
    "id": "weijin#1434",
    "title": "吴歌曲",
    "author": "",
    "content": "仙人赍持何等。前谒海童。"
  },
  {
    "id": "weijin#1435",
    "title": "时人为周瑜谣",
    "author": "",
    "content": "曲有误。周郎顾。"
  },
  {
    "id": "weijin#1436",
    "title": "黄龙中童谣",
    "author": "",
    "content": "行白者君。追汝句骊马。"
  },
  {
    "id": "weijin#1437",
    "title": "孙亮初童谣",
    "author": "",
    "content": "吁汝恪。何若若。芦苇单衣篾钩络。于何相求杨子阁。"
  },
  {
    "id": "weijin#1438",
    "title": "孙亮初白鼍鸣童谣",
    "author": "",
    "content": "白鼍鸣。龟背平。南郡城中可长生。守死不去义无成。"
  },
  {
    "id": "weijin#1439",
    "title": "建衡中寿春童谣",
    "author": "",
    "content": "吴天子，当西上。"
  },
  {
    "id": "weijin#1440",
    "title": "使者为妖祠诗诗",
    "author": "",
    "content": "楚九州渚。吴九州都。扬州士。作天子。四世治。太平始。"
  },
  {
    "id": "weijin#1441",
    "title": "孙皓天纪中童谣",
    "author": "",
    "content": "阿童复阿童，衔刀游渡江。不畏岸上虎，独畏水中童。"
  },
  {
    "id": "weijin#1442",
    "title": "广陵谚",
    "author": "",
    "content": "解结理烦。我国陆君。"
  },
  {
    "id": "weijin#1443",
    "title": "时人语",
    "author": "",
    "content": "支郎。眼中黄。形躯虽细是智囊。"
  },
  {
    "id": "weijin#1444",
    "title": "黄武中产儿语",
    "author": "",
    "content": "天方明，河欲清。鼎折脚，金乃生。"
  },
  {
    "id": "weijin#1445",
    "title": "时人为殷礼语",
    "author": "",
    "content": "奇才强记殷往嗣。"
  },
  {
    "id": "weijin#1446",
    "title": "永安中南郡儿语",
    "author": "",
    "content": "三公锄。司马如。"
  },
  {
    "id": "weijin#1447",
    "title": "诸葛恪引里语",
    "author": "",
    "content": "明镜所以照形，古事所以知今。"
  },
  {
    "id": "weijin#1448",
    "title": "沈莹引谚",
    "author": "",
    "content": "宁负千石之粟。不愿负人猴头羹。宁去累世田宅。不去䱥鱼额。"
  },
  {
    "id": "weijin#1449",
    "title": "杨桃谚",
    "author": "",
    "content": "杨桃无蹙，一岁二熟。"
  },
  {
    "id": "weijin#1450",
    "title": "吴鼓吹曲十二曲 其一 炎精缺",
    "author": "",
    "content": "炎精缺，汉道微。皇纲弛，政德违。众奸炽，民冈依。赫武烈，越龙飞。陟天衢，耀灵威。鸣雷鼓，抗电麾。抚干衡，镇地机。厉虎旅，骋熊罴。发神听，吐英奇。张角破，边韩羁。宛颍平，南土绥。神武章，渥泽施。金声震，仁风驰。显高门，启皇基。统冈极，垂将来。"
  },
  {
    "id": "weijin#1451",
    "title": "吴鼓吹曲十二曲 其二 汉之季",
    "author": "",
    "content": "汉之季。董卓乱。桓桓武烈应时运。义兵兴。云旗建。厉六师。罗八阵。飞鸣镝。接白刃。轻骑发。介士奋。丑虏震。使众散。劫汉主。迁西馆。雄豪怒。元恶偾。赫赫皇祖功名闻。"
  },
  {
    "id": "weijin#1452",
    "title": "吴鼓吹曲十二曲 其三 摅武师",
    "author": "",
    "content": "摅武师。斩黄祖。攘夷凶族。革平西夏。炎炎大烈震天下。"
  },
  {
    "id": "weijin#1453",
    "title": "吴鼓吹曲十二曲 其四 伐乌林",
    "author": "",
    "content": "曹操北伐拔柳城。乘胜席卷遂南征。刘氏不睦。八郡震惊。众既降。操屠荆。舟车十万扬风声。议者狐疑虑无成。赖我大皇发圣明。虎臣雄烈周与程。破操乌林。显章功名。"
  },
  {
    "id": "weijin#1454",
    "title": "吴鼓吹曲十二曲 其五 秋风",
    "author": "",
    "content": "秋风扬沙尘。寒露沾衣裳。角弓持弦急。鸠鸟化为鹰。边垂飞羽檄。寇贼侵界疆。跨马披介胄。慷慨怀悲伤。辞亲向长路。安知存与亡。穷达固有分。志士思立功。思立功。邀之战场。身逸获高赏。身没有遗封。"
  },
  {
    "id": "weijin#1455",
    "title": "吴鼓吹曲十二曲 其六 克皖城",
    "author": "",
    "content": "克灭皖城遏寇贼，恶此凶孽阻奸慝。王师赫征众倾覆，除秽去暴戢兵革。民得就农边境息，诛君吊民昭至德。"
  },
  {
    "id": "weijin#1456",
    "title": "吴鼓吹曲十二曲 其七 关背德",
    "author": "",
    "content": "关背德。作鸱张。割我邑城图不祥。称兵北伐围樊阳。嗟臂大于股。将受其殃。巍巍夫圣主。睿德与玄通。与玄通。亲任吕蒙。泛舟洪汜池。溯涉长江。神武一何桓桓。声烈正与风翔。历抚江安城。大据郢邦。虏羽授首。百蛮咸来同。盛哉三比隆。"
  },
  {
    "id": "weijin#1457",
    "title": "吴鼓吹曲十二曲 其八 通荆门",
    "author": "",
    "content": "荆门限巫山。高峻与云连。蛮夷阻其险。历世怀不宾。汉王据蜀郡。崇好结和亲。乖微中情疑。谗夫乱其间。大皇赫斯怒。虎臣勇气震。荡涤幽薮讨不恭。观兵扬炎耀。厉锋整封疆。整封疆。阐扬威武容。功赫戏。洪烈炳章。邈矣帝皇世。圣吴同厥风。荒裔望清化。化恢弘。煌煌大吴。延祚永未央。"
  },
  {
    "id": "weijin#1458",
    "title": "吴鼓吹曲十二曲 其九 章洪德",
    "author": "",
    "content": "章洪德。迈威神。感殊风。怀远邻。平南裔。齐海滨。越裳贡。扶南臣。珍货充庭。所见日新。"
  },
  {
    "id": "weijin#1459",
    "title": "吴鼓吹曲十二曲 其十 从历数",
    "author": "",
    "content": "从历数。于穆我皇帝。圣哲受之天。神明表奇异。建号创皇基。聪睿协神思。德泽浸及昆虫。浩荡越前代。三光显精耀。阴阳称至治。肉角步郊畛。凤凰栖灵囿。神龟游沼池。图谶摹文字。黄龙觌鳞。符祥日月记。览往以察今。我皇多哙事。上钦昊天象。下副万姓意。光被弥苍生。家户蒙惠赍。风教肃以平。颂声章嘉喜。大吴兴隆。绰有馀裕。"
  },
  {
    "id": "weijin#1460",
    "title": "吴鼓吹曲十二曲 其十一 承天命",
    "author": "",
    "content": "承天命。于昭圣德。三精垂象。符灵表德。巨石立。九穗植。龙金其麟。乌赤其色。舆人歌。亿夫叹息。超龙升。袭帝服。穷淳懿。体玄嘿。夙兴临朝。劳谦日昃。易简以崇仁。放远谗与慝。举贤才。亲近有德。均田畴。茂稼穑。审法令。定品式。考功能。明黜陟。人思自尽。唯心与力。家国治。王道直。思我帝皇。寿万亿。长保天禄。祚无极。"
  },
  {
    "id": "weijin#1461",
    "title": "吴鼓吹曲十二曲 其十二 玄化",
    "author": "",
    "content": "玄化象以天。陛下圣真。张皇纲。率道以安民。惠泽宣流而云布。上下睦亲。君臣酣宴乐。激发弦歌扬妙新。修文筹庙胜。须时备驾巡洛津。康哉泰。四海欢忻。越与三五邻。"
  },
  {
    "id": "weijin#1462",
    "title": "歌",
    "author": "司马懿",
    "content": "天地开辟，日月重光。遭逢际会，奉辞遐方。将扫逋秽，还过故乡。肃清万里，总齐八荒。告成归老，待罪舞阳。"
  },
  {
    "id": "weijin#1463",
    "title": "答嵇康诗四首 其一",
    "author": "嵇喜",
    "content": "华堂临浚沼，灵芝茂清泉。仰瞻春禽翔，俯察绿水滨。逍遥步兰渚，感物怀古人。李叟寄周朝，庄生游漆园。时至忽蝉蜕，变化无常端。"
  },
  {
    "id": "weijin#1464",
    "title": "答嵇康诗四首 其二",
    "author": "嵇喜",
    "content": "君子体变通，否泰非常理。当流则蚁行，时逝则鹊起。达者鉴通机，盛衰为衣里。列仙徇生命，松乔安足齿。纵躯任世度，至人不私已。"
  },
  {
    "id": "weijin#1465",
    "title": "答嵇康诗四首 其三",
    "author": "嵇喜",
    "content": "达人与物化，无俗不可安。都邑可优游，保必栖山原。孔父策良驷，不云世路难。出处因时资，潜跃无常端。保心守道居，睹变安能迁。"
  },
  {
    "id": "weijin#1466",
    "title": "答嵇康诗四首 其四",
    "author": "嵇喜",
    "content": "饰车驻驷。驾言出游。南厉伊渚。北登邙丘。青林华茂。春。"
  },
  {
    "id": "weijin#1467",
    "title": "答贺蜡诗",
    "author": "江伟",
    "content": "蜡节之会，廓焉独处。晨风朝兴，思我慈父。我心怀恋，运首延伫。"
  },
  {
    "id": "weijin#1468",
    "title": "答军司马诗",
    "author": "江伟",
    "content": "羁絷系世网，进退惟准绳。"
  },
  {
    "id": "weijin#1469",
    "title": "诗",
    "author": "何桢",
    "content": "四时代谢。"
  },
  {
    "id": "weijin#1470",
    "title": "诗",
    "author": "程咸",
    "content": "奕奕恒山，作镇冀方。伊赵建国，在岳之阳。"
  },
  {
    "id": "weijin#1471",
    "title": "平吴后三月三日从华林园作诗",
    "author": "程咸",
    "content": "皇帝升龙舟，待幄十二人。天吴奏安流，水伯卫帝津。"
  },
  {
    "id": "weijin#1472",
    "title": "北芒客舍诗",
    "author": "刘伶",
    "content": "泱漭望舒隐，黤黮玄夜阴。寒鸡思天曙，拥翅吹长音。蚊蚋归丰草，枯叶散萧林。陈醴发悴颜，巴歈畅真心。缊被终不晓，斯叹信难任。何以除斯叹，付之与瑟琴。长笛响中夕，闻此消胸襟。"
  },
  {
    "id": "weijin#1473",
    "title": "咒辞",
    "author": "刘伶",
    "content": "天生刘伶，以酒为名。一饮一斛，五斗解酲。妇人之言，慎不可听。"
  },
  {
    "id": "weijin#1474",
    "title": "短歌行",
    "author": "傅玄",
    "content": "长安高城，层楼亭亭。干云四起，上贯天庭。蜉蝣何整，行如军征。蟋蟀何感，中夜哀鸣。蚍蜉愉乐，粲粲其荣。寤寐念之，谁知我情。昔君视我，如掌中珠。何意一朝，弃我沟渠。昔君与我，如影如形。何意一去，心如流星。昔君与我，两心相结。何意今日，忽然两绝。"
  },
  {
    "id": "weijin#1475",
    "title": "秋胡行",
    "author": "傅玄",
    "content": "秋胡子。娶妇三日。会行仕宦。既享显爵。保兹德音。以禄颐亲。韫此黄金。睹一好妇。采桑路傍。遂下黄金。诱以逢卿。玉磨逾洁。兰动弥馨。源流洁清。水无浊波。奈何秋胡。中道怀邪。美此节妇。高行巍峨。哀哉可悯。自投长河。"
  },
  {
    "id": "weijin#1476",
    "title": "惟汉行",
    "author": "傅玄",
    "content": "危哉鸿门会，沛公几不还。轻装入人军，投身汤火间。两雄不俱立，亚父见此权。项庄奋剑起，白刃何翩翩。伯身虽为蔽，事促不及旋。张良慑坐侧，高祖变龙颜。赖得樊将军，虎叱项王前。嗔目骇三军，磨牙咀豚肩。空卮让霸主，临急吐奇言。威凌万乘主，指顾回泰山。神龙困鼎镬，非哙岂得全。狗屠登上将，功业信不原。健儿实可慕，腐儒安足叹。"
  },
  {
    "id": "weijin#1477",
    "title": "艳歌行",
    "author": "傅玄",
    "content": "日出东南隅，照我秦氏楼。秦氏有好女，自字为罗敷。首戴金翠饰，耳缀明月珠。白素为下裾，丹霞为上襦。一顾倾朝市，再顾国为虚。问女居安在，堂在城南居。青楼临大巷，幽门结重枢。使君自南来，驷马立踟蹰。遣吏谢贤女，岂可同行车。斯女长跪对，使君言何殊。使君自有妇，贱妾有鄙夫。天地正厥位，愿君改其图。"
  },
  {
    "id": "weijin#1478",
    "title": "长歌行",
    "author": "傅玄",
    "content": "利害同根源，赏下有甘钩。义门近横塘，兽口出通侯。抚剑安所趋，蛮方未顺流。蜀贼阻石城，吴寇冯龙舟。二军多壮士，闻贼如见仇。投身效知己，徒生心所羞。鹰隼厉爪翼，耻与燕雀游。成败在纵者，无令鸷鸟忧。"
  },
  {
    "id": "weijin#1479",
    "title": "秋胡行",
    "author": "傅玄",
    "content": "秋胡纳令室，三日宦他乡。皎皎洁妇姿，冷冷守空房。燕婉不终夕，别如参与商。忧来犹四海，易感难可防。人言生日短，愁者苦夜长。百草扬春华，攘腕采柔桑。素手寻繁枝，落叶不盈筐。罗衣医玉体，回目流采章。君子倦仕归，车马如龙骧。精诚驰万里，既至两相忘。行人悦令颜，借息此树旁。诱以逢卿喻，遂下黄金装。烈烈贞女忿，言辞厉秋霜。长驱及居室，奉金升北堂。母立呼妇来，欢乐情未央。秋胡见此妇，惕然怀探汤。负心岂不惭，永誓非所望。清浊必异源，凫凤不并翔。引身赴长流，果哉洁妇肠。彼夫既不淑，此妇亦太刚。"
  },
  {
    "id": "weijin#1480",
    "title": "青青河边草篇",
    "author": "傅玄",
    "content": "青青河边草，悠悠万里道。划生在春时，远道还有期。春至草不生，期尽欢无声。感物怀思心，梦想发中情。梦君如鸳鸯，比翼云间翔。既觉寂无见，旷如参与商。梦君结同心，比翼游北林。既觉寂无见，旷如商与参。河洛自用固，不如中岳安。回流不及返，浮云往自还。悲风动思心，悠悠谁知者。悬景无停居，忽如驰驷马。倾耳怀音响，转目泪双堕。生存无会期，要君黄泉下。"
  },
  {
    "id": "weijin#1481",
    "title": "放歌行",
    "author": "傅玄",
    "content": "灵龟有枯甲，神龙有腐鳞。人无千岁寿，存质空相因。朝露尚移景，促哉水上尘。丘冢如履綦，不识故与新。高树来悲风，松柏垂威神。旷野何萧条，顾望无生人。但见狐狸迹，虎豹自成群。孤雏攀树鸣，离鸟何缤纷。愁子多哀心，塞耳不忍闻。长啸泪雨下，太息气成云。"
  },
  {
    "id": "weijin#1482",
    "title": "有女篇",
    "author": "傅玄",
    "content": "有女怀芬芳，媞媞步东厢。蛾眉分翠羽，明目发清扬。丹唇医皓齿，秀色若圭璋。巧笑露权靥，众媚不可详。令仪希世出，无乃古毛嫱。头安金步摇，耳系明月珰。珠环约素腕，翠羽垂鲜光。文袍缀藻黼，玉体映罗裳。容华既已艳，志节拟秋霜。徽音冠青云，声响流四方。妙哉英媛德，宜配侯与王。灵应万世合，日月时相望。媒氏陈束帛，羔雁鸣前堂。百两盈中路，起若鸾凤翔。凡夫徒踊跃，望绝殊参商。"
  },
  {
    "id": "weijin#1483",
    "title": "墙上难为趋",
    "author": "傅玄",
    "content": "门有车马客，骖服若腾飞。革组结玉佩，蘩藻纷葳蕤。冯轼垂长缨，顾盻有馀辉。贫主屣弊履，整比蓝缕衣。客曰嘉病乎，正色意无疑。吐言若覆水，摇舌不可追。渭滨渔钓翁，乃为周所咨。颜回处陋巷，大圣称庶几。苟富不知度，千驷贱采薇。季孙由俭显，管仲病三归。夫差耽淫侈，终为越所围。遗身外荣利，然后享巍巍。迷者一何众，孔难知德希。甚美致憔悴，不如豚豕肥。杨朱泣路歧，失道令人悲。子贡欲自矜，原宪知共非。屈伸各异势，穷达不同资。夫唯体中庸，先天天不违。"
  },
  {
    "id": "weijin#1484",
    "title": "朝时篇",
    "author": "傅玄",
    "content": "昭昭朝时日，皎皎晨明月。十五入君门，一别终华发。同心忽异离，旷若胡与越。胡越有会时，参辰辽且阔。形影虽仿佛，音声寂无达。纤弦感促柱，触之哀声发。情思如循环，忧来不可遏。涂山有馀恨，诗人咏采葛。蜻蛚吟床下，回风起幽闼。春荣随露落，芙蓉生木末。自伤命不遇，良辰永乖别。已尔可奈何，譬如纨素裂。孤雌翔故巢，流星光景绝。魂神驰万里，甘心要同穴。"
  },
  {
    "id": "weijin#1485",
    "title": "明月篇",
    "author": "傅玄",
    "content": "皎皎明月光，灼灼朝日晖。昔为春蚕丝，今为秋女衣。丹唇列素齿，翠彩发蛾眉。娇子多好言，欢合易为姿。玉颜盛有时，秀色随年衰。常恐新间旧，变故兴细微。浮萍本无根，非水将何依。忧喜更相接，乐极还自悲。"
  },
  {
    "id": "weijin#1486",
    "title": "秋兰篇",
    "author": "傅玄",
    "content": "秋兰映玉池，池水清且芳。芙蓉随风发，中有双鸳鸯。双鱼自踊跃，两鸟时回翔。君其历九秋，与妾同衣裳。"
  },
  {
    "id": "weijin#1487",
    "title": "前有一樽酒行",
    "author": "傅玄",
    "content": "置酒结此会，主人起行觞。玉樽两楹间，丝理东西厢。舞袖一何妙，变化穷万方。宾主齐德量，欣欣乐未央。同享千年寿，朋来会此堂。"
  },
  {
    "id": "weijin#1488",
    "title": "何当行",
    "author": "傅玄",
    "content": "同声自相应，同心自相知。外合不由中，虽固终必离。管鲍不世出，结交安可为。"
  },
  {
    "id": "weijin#1490",
    "title": "飞尘篇",
    "author": "傅玄",
    "content": "飞尘秽清流，朝云蔽日光。秋兰岂不芬，鲍肆乱其芳。河决溃金堤，一手不能障。"
  },
  {
    "id": "weijin#1491",
    "title": "天行篇",
    "author": "傅玄",
    "content": "天行一何健，日月无高纵。百川皆赴海，三辰回泰蒙。"
  },
  {
    "id": "weijin#1492",
    "title": "历九秋篇",
    "author": "傅玄",
    "content": "历九秋兮三春，遣贵客兮远宾。顾多君心所亲，乃命妙伎才人。炳若日月星辰，序金罍兮玉觞。宾主递起雁行，杯若飞电绝光。交觞接卮结裳，慷慨欢笑万方。奏新诗兮夫君，烂然虎变龙文。浑如天地未分，齐讴楚舞纷纷。歌声上激青云，穷八音兮异伦。奇声靡靡每新，微披素齿丹唇。逸响飞薄梁尘，精爽眇眇入神。坐咸醉兮沾欢，相樽促席临轩。进爵献寿翻翻，千秋要君一言。愿爱不移若山，君恩爱兮不竭。譬若朝日夕月，此景万里不绝。长保初醮结发，何忧坐成胡越。携弱手兮金环，上游飞阁云间。穆若鸳凤双鸾，还幸兰房自安。娱心极意难原，乐既极兮多怀。盛时忽逝若颓，寒暑革御景回。春荣随风飘摧，感物动心增哀。妾受命兮孤虚，男儿堕地称珠。女弱虽存若无，骨肉至亲更疏。奉事他人托躯，君如影兮随形。贱妾如水浮萍，明月不能常盈。谁能无根保荣，良时冉冉代征。顾绣领兮含辉，皎日回光则微。朱华忽尔渐衰，影欲舍形高飞。谁言往思可追，荠与麦兮夏零。兰桂践霜逾馨，禄命悬天难明。妾心结意丹青，何忧君心中倾。"
  },
  {
    "id": "weijin#1493",
    "title": "鸿雁生塞北行",
    "author": "傅玄",
    "content": "凤凰远生海西。及时昆山冈。五德存羽仪。和鸣定宫商。百鸟并侍左右。鼓翼腾华光。上熙游云日间。千岁时来翔。孰若彼龙与龟。曳尾泥中藏。非云雨则不升。冬伏春乃骧。退哀此秋兰草。根绝随化扬。灵气一何忧美。万里驰芬芳。常恐物微易歇。一朝见弃忘。"
  },
  {
    "id": "weijin#1494",
    "title": "白杨行",
    "author": "傅玄",
    "content": "青云固非青。当云奈白云。骥从西北驰来。吾何意。骥来对我悲鸣。举头气凌青云。当奈此骥正龙形。踠足蹉跎长坡下。蹇驴慷忾。敢与我争驰。踯躅盐车之中。流汗两耳尽下垂。虽怀千里之逸志。当时一得施。白云飘飘。舍我高翔。青云徘徊。戢我愁啼。上眄增崖。下临清池。日欲西移。既来归君。君不一顾。仰天太息。当用生为青云乎。飞时悲当奈何耶。青云飞乎。"
  },
  {
    "id": "weijin#1495",
    "title": "秦女休行",
    "author": "傅玄",
    "content": "庞氏有烈妇。义声驰雍凉。父母家有重怨。仇人暴且强。虽有男兄弟。志弱不能当。烈女念此痛。丹心为寸伤。外若无意者。内潜思无方。白日入都市。怨家如平常。匿剑藏白刃。一奋寻身僵。身首为之异处。伏尸列肆旁。肉与土合成泥。洒血溅飞梁。猛气上干云霓。仇党失守为披攘。一市称烈义。观者收泪并慨慷。百男何当益。不如一女良。烈女直造县门。云父不幸遭祸殃。今仇身以分裂。虽死情益扬。杀人当伏法。义不苟活隳旧章。县令解印绶。令我伤心不忍听。刑部垂头塞耳。令我吏举不能成。烈著希代之绩。义立无穷之名。夫家同受共祚。子子孙孙咸享其荣。今我作歌咏高风。激扬壮发悲且清。"
  },
  {
    "id": "weijin#1496",
    "title": "云中白子高行",
    "author": "傅玄",
    "content": "陵阳子。来明意。欲作天与仙人游。超登元气攀日月。遂造天门将上谒。阊阖辟。见紫微绛阙。紫宫崔嵬。高殿嵯峨。双阙万丈玉树罗。童女制电策。童男挽雷车。云汉随天流。浩浩如江河。因王长公谒上皇。钧天乐作不可详。龙仙神仙。教我灵秘。八风子仪。与游我祥。我心何戚戚。思故乡。俯看故乡。二仪设张。乐哉二仪。日月运移。地东南倾。天西北驰。鹤五气所补。鳌四足所支。齐驾飞龙骖赤螭。逍遥五岳间。东西驰。长与天地并。复何为。复何为。"
  },
  {
    "id": "weijin#1497",
    "title": "昔思君",
    "author": "傅玄",
    "content": "昔君与我兮形影潜结，今君与我兮云飞雨绝。昔君与我兮音响相和，今君与我兮落叶去柯。昔君与我兮金石无亏，今君与我兮星灭光离。"
  },
  {
    "id": "weijin#1498",
    "title": "美女篇",
    "author": "傅玄",
    "content": "美人一何丽。颜若芙蓉花。一顾乱人国。再顾乱人家。未乱犹可奈何。"
  },
  {
    "id": "weijin#1499",
    "title": "挽歌",
    "author": "傅玄",
    "content": "人生鲜能百，哀情数万端。不幸婴笃病，凶候形素颜。衣衾为谁施，束带就阖棺。欲悲泪已竭，欲辞不能言。存亡自远近，长夜何漫漫。寿堂闲且长，祖载归不还。人生鲜能百，哀情数万婴。路柳夹灵轜，旟旐随风征。车轮结不转，百驷齐悲鸣。灵坐飞尘起，魂衣正委移。芒芒丘墓间，松柏郁参差。明器无用时，桐车不可驰。平生坐玉殿，没归都幽宫。地下无刻漏，安知夏与冬。"
  },
  {
    "id": "weijin#1500",
    "title": "豫章行",
    "author": "傅玄",
    "content": "轻裘缀孔翠，明珂曜珊瑚。琅玕溢金匮，文璧世所无。"
  },
  {
    "id": "weijin#1501",
    "title": "拟楚篇",
    "author": "傅玄",
    "content": "登昆仑漱玉池。光灭星离。"
  },
  {
    "id": "weijin#1502",
    "title": "艳歌行",
    "author": "傅玄",
    "content": "咄来长歌续短歌。"
  },
  {
    "id": "weijin#1503",
    "title": "日升歌",
    "author": "傅玄",
    "content": "鉴幽荒。"
  },
  {
    "id": "weijin#1504",
    "title": "惊雷歌",
    "author": "傅玄",
    "content": "惊雷奋兮震万里。威陵宇宙兮动四海。六合不维兮谁能理。"
  },
  {
    "id": "weijin#1505",
    "title": "九曲歌",
    "author": "傅玄",
    "content": "岁莫景迈群光绝，安得长绳系白日。"
  },
  {
    "id": "weijin#1507",
    "title": "歌",
    "author": "傅玄",
    "content": "煌煌芙蕖。从风芬葩。照以皎日。灌以清波。阴结其实。阳发其华。金房绿叶。素株翠柯。宝剑神奇。镂象龙离。通犀文玉。明珠错地。光如电影。拟之则离。有所思兮。在天一方。何以赠之。玉佩珠璜。飞沉殊厥趣。草木以区别。鸾鹥乐山林。龙蛇安薮穴。雷师鸣钟鼓。风伯吹笙簧。西母出穴听。王父吟安厢。黄叶离高柯。丹棘坐自零。不惜棘自零。念我少弟兄。日中万影正。夕中万影倾。渡江南。采莲花。芙蓉增敷。晔若星罗。绿叶映长波。回风容与动纤柯。曲池何澹澹。芙蓉敞清源。荣华盛壮时。见者谁不赏叹。一朝光采落。故人不回颜。歌者齐弦。舞者振铎。弦铮铮。铎朗朗。所乐亦非琴。唯言琵琶与筝。能娱我心。兔捣药月间安足道。神乌戏云间安足道。青云徘徊谓我愁。我家近宫掖。易知复难忘。黄金为合门。白玉为殿堂。"
  },
  {
    "id": "weijin#1508",
    "title": "答程晓诗",
    "author": "傅玄",
    "content": "奕奕两仪，昭昭太阳。四气代升，三朝受祥。济济群后，峨峨圣皇。元服肇御，配天垂光。伊州作弼，王室惟康。颙颙兆民，蠢蠢戎膻。率土充庭，万国奉蕃。皇泽云行，神化风宣。六合咸熙，遐迩同欢。赫赫明明，天人合和。下冈遗滞，焦朽斯华。矧我良朋，如玉之嘉。穆穆雍雍，兴颂作歌。"
  },
  {
    "id": "weijin#1509",
    "title": "宴会诗",
    "author": "傅玄",
    "content": "日之既逝，情亦既渥。宾委馀欢，主容不足。乐饮今夕，温其如玉。"
  },
  {
    "id": "weijin#1510",
    "title": "杂诗三首 其一",
    "author": "傅玄",
    "content": "志士惜日短，愁人知夜长。摄衣步前庭，仰观南雁翔。玄景随形运，流响归空房。清风何飘遥，微月出西方。繁星衣青天，列宿自成行。蝉鸣高树间，野鸟号东厢。纤云时仿佛，渥露沾我裳。良时无停景，北斗忽低昂。常恐寒节至，凝气结为霜。落叶随风摧，一绝如流光。"
  },
  {
    "id": "weijin#1511",
    "title": "杂诗三首 其二",
    "author": "傅玄",
    "content": "间夜微风起，明月照高台。清响呼不应，玄景招不来。厨人进藿茹，有酒不盈杯。安贫福所与，富贵为祸媒。金玉虽高堂，于我贱蒿莱。"
  },
  {
    "id": "weijin#1512",
    "title": "杂诗三首 其三",
    "author": "傅玄",
    "content": "鹊巢丘城侧，雀乳空井中。居不附龙凤，常畏蛇与虫。依贤义不恐，近暴自当穷。"
  },
  {
    "id": "weijin#1513",
    "title": "又答程晓诗",
    "author": "傅玄",
    "content": "羲和运玉衡，招摇赋朔旬。嘉庆形三朝，美德扬初春。圣主加元服，万国望威神。伊周敷玄化，并世沾天人。洪崖歌山岫，许由嗟水滨。"
  },
  {
    "id": "weijin#1514",
    "title": "众星诗",
    "author": "傅玄",
    "content": "朗月并众星，日出擅其明。冬寒地为裂，春和草木荣。阳德虽普济，非阴亦不成。"
  },
  {
    "id": "weijin#1515",
    "title": "众星诗",
    "author": "傅玄",
    "content": "东方大明星，光景照千里。少年舍家游，思心昼夜起。"
  },
  {
    "id": "weijin#1516",
    "title": "雨诗",
    "author": "傅玄",
    "content": "徂暑未一旬，重阳翳朝霞。厥初月离毕，积日遂滂沱。屯云结不解，长溜周四阿。霖雨如倒井，黄潦起洪波。湍流激墙隅，门庭若决河。炊爨不复举，灶中生蛙虾。"
  },
  {
    "id": "weijin#1517",
    "title": "庭燎诗",
    "author": "傅玄",
    "content": "元正始朝享，万国执圭璋。枝灯若火树，庭燎继天光。"
  },
  {
    "id": "weijin#1518",
    "title": "杂诗",
    "author": "傅玄",
    "content": "朱明运将极，溽暑昼夜兴。裁动四支废，举身若山陵。珠汗洽玉体，呼吸气郁蒸。尘垢自成泥，素粉随手凝。"
  },
  {
    "id": "weijin#1519",
    "title": "杂诗",
    "author": "傅玄",
    "content": "习习谷风兴，回回景云飞。青天敷翠采，朝日含丹辉。"
  },
  {
    "id": "weijin#1520",
    "title": "杂诗",
    "author": "傅玄",
    "content": "旸谷发精曜，九日栖高枝。愿得并天御，六龙齐玉羁。"
  },
  {
    "id": "weijin#1522",
    "title": "诗",
    "author": "傅玄",
    "content": "季冬时惨烈，猛寒不可胜。严风截人耳，素雪坠地凝。林上飞霜起，波中自生冰。未夕结重衣，崇朝不敢兴。"
  },
  {
    "id": "weijin#1523",
    "title": "诗",
    "author": "傅玄",
    "content": "炎旱历三时，天运失其道。河中飞尘起，野田无生草。一餐重丘山，哀之以终老。君无半粒储，形影不相保。"
  },
  {
    "id": "weijin#1524",
    "title": "诗",
    "author": "傅玄",
    "content": "有女殊代生，涉江采菱花。上翳青云景，下鉴渌水波。"
  },
  {
    "id": "weijin#1525",
    "title": "诗",
    "author": "傅玄",
    "content": "弯我繁弱弓，弄我丈八矛。一举覆三军，再举殄戎貊。"
  },
  {
    "id": "weijin#1526",
    "title": "诗",
    "author": "傅玄",
    "content": "飞蓬随飘起，芳草摧山泽。世有千年松，人生讵能百。"
  },
  {
    "id": "weijin#1527",
    "title": "拟四愁诗四首 其一",
    "author": "傅玄",
    "content": "我所思兮在瀛洲，愿为双鹄戏中流。牵牛织女期在秋，山高水深路无由。悯予不遘婴殷忧，佳人贻我明月珠。何以要之比目鱼，海广无舟怅劳劬。寄言飞龙天马驹，风起云披飞龙逝。惊波滔天马不厉，何为多念心忧泄。"
  },
  {
    "id": "weijin#1528",
    "title": "拟四愁诗四首 其二",
    "author": "傅玄",
    "content": "我所思兮在珠崖，愿为比翼浮清池。刚柔合德配二仪，形影一绝长别离。悯予不遘情如携，佳人贻我兰蕙草。何以要之同心鸟，火热水深忧盈抱。申以琬琰夜光宝，卞和既没玉不察。存若流光忽电灭，何为多念独蕴结。"
  },
  {
    "id": "weijin#1530",
    "title": "拟四愁诗四首 其四",
    "author": "傅玄",
    "content": "我所思兮在朔方，愿为飞燕俱南翔。焕乎人道著三光，胡越殊心生异乡。悯予不遘罹百殃，佳人贻我羽葆缨。何以要之影与形，永增夏结繁华零。申以日月指明星，星辰有翳日月移。驽马哀鸣惭不驰，何为多念徒自亏。"
  },
  {
    "id": "weijin#1531",
    "title": "两仪诗",
    "author": "傅玄",
    "content": "两仪始分元气清。列宿垂象六位成。日月西流景东征。悠悠万物殊品名。圣人忧代念群生。"
  },
  {
    "id": "weijin#1532",
    "title": "歌",
    "author": "傅玄",
    "content": "天时泰兮昭以阳。清风起兮景云翔。仰观兮辰象。日月兮运周。俯视兮河海。百川兮东流。"
  },
  {
    "id": "weijin#1533",
    "title": "杂言诗",
    "author": "傅玄",
    "content": "雷隐隐。感妾心。倾耳清听非车音。"
  },
  {
    "id": "weijin#1534",
    "title": "诗",
    "author": "傅玄",
    "content": "啄木高翔鸣喈喈。飘摇林薄著桑槐。缏缘树间喙如锥。嘤喔嘤喔声正悲。专为万物作倡俳。当此之时。乐不可回。"
  },
  {
    "id": "weijin#1535",
    "title": "诗",
    "author": "傅玄",
    "content": "白云翩翔天庭。流景仿佛非君形。白云飘飘舍我高翔。青云徘徊为我愁肠。"
  },
  {
    "id": "weijin#1536",
    "title": "四言杂诗",
    "author": "傅玄",
    "content": "忽然长逝，火灭烟消。"
  },
  {
    "id": "weijin#1537",
    "title": "七哀诗",
    "author": "傅玄",
    "content": "杳杳三泉室，冥冥玄夜堂。"
  },
  {
    "id": "weijin#1538",
    "title": "拟马防诗",
    "author": "傅玄",
    "content": "繇役无止时，征发倾四海。"
  },
  {
    "id": "weijin#1539",
    "title": "杂诗",
    "author": "傅玄",
    "content": "浮萍蔽绿水。杨柳何依依。繁华正葳蕤。浮云含愁气。悲风坐自叹。团团三五日。皎皎曜清晖。炎景时郁蒸。海沸沙石融。"
  },
  {
    "id": "weijin#1540",
    "title": "诗",
    "author": "傅玄",
    "content": "萧萧秋气升。凄凄万物衰。荣华尽零落。槁叶纵横飞。蟾蜍食明月。虹蜺薄朝日。惊飙昼夜起。饥食野棘实。机榻委尘埃。"
  },
  {
    "id": "weijin#1541",
    "title": "赠傅休奕诗",
    "author": "程晓",
    "content": "茕茕独夫，寂寂静处。酒不盈觞，肴不掩俎。厥客伊何，许由巢父。厥味伊何，玄酒瓠脯。三光飞景，玉衡代迈。龙集甲子，四时成岁。权舆授代，徐陈荡秽。元服初嘉，万福咸会。赫赫应门，严严朱阙。群后扬扬，庭燎皙皙。"
  },
  {
    "id": "weijin#1543",
    "title": "诗",
    "author": "钟琰",
    "content": "冽冽季冬，素雪其霏。"
  },
  {
    "id": "weijin#1544",
    "title": "赐饯东堂诏令赋诗",
    "author": "李密",
    "content": "人亦有言，有因有缘。官无中人，不如归田。明明在上，斯语岂然。"
  },
  {
    "id": "weijin#1545",
    "title": "晋武帝华林园集诗",
    "author": "应贞",
    "content": "悠悠太上，民之厥初。皇极肇建，彝伦攸敷。五德更运，膺箓受符。陶唐既谢，天历在虞。于时上帝，乃顾惟眷。光我晋祚，应期纳禅。位以龙飞，文以虎变。玄泽滂流，仁风潜扇。区内宅心，方隅回面。天垂其象，地耀其文。凤鸣朝阳，龙翔景云。嘉禾重颖，萤荚载芬。率土咸序，人胥悦欣。恢恢皇度，穆穆圣容。言思其顺，貌思其恭。在视斯明，在听斯聪。登庸以德，明试以功。其恭惟何，昧旦丕显。无理不经，无义不践。行舍其华，言去其辩。游心至虚，同规易简。六府孔修，九有斯靖。泽靡不被，化冈不加。声教南暨，西渐流沙。幽人肄险，远国忘遐。越裳重译，充我皇家。峨峨列辟，赫赫虎臣。内和五品，外威四宾。修时贡职，入觐天人。备言锡命，羽盖朱轮。贻宴好会，不常厥数。神心所受，不言而喻。于是肄射，弓矢斯御。发彼五的，有酒斯饫。文武之道，厥猷未坠。在昔先王，躬御兹器。示武惧荒，过亦为失。凡厥群后，无懈于位。"
  },
  {
    "id": "weijin#1547",
    "title": "赠四王冠诗",
    "author": "应亨",
    "content": "济济四令弟，妙年践二九。令月惟吉日，成服加元首。人咸饰其容，鲜能离尘垢。虽无兕觥爵，杯醮传旨酒。"
  },
  {
    "id": "weijin#1548",
    "title": "赠棘据诗",
    "author": "阮种",
    "content": "体直响正。源深流清。"
  },
  {
    "id": "weijin#1549",
    "title": "大蜡诗",
    "author": "裴秀",
    "content": "日躔星纪，大吕司辰。玄象改次，庶众更新。岁事告成，八蜡报勤。告成伊何，年丰物阜。丰禋孝祀，介兹万祜。报勤伊何，农功是归。穆穆我后，骛兹蒸黎。宣力菑亩，沾体暴肌。饮飨清祀，四方来绥。充牣郊甸，鳞集京师。交错留迁，纷葩相追。掺袂成幕，连衽成帷。有肉如丘，有酒如泉。有肴如林，有货如山。率土同欢，和气来臻。祥风叶顺，降祉自天。方隅清谧，嘉祚日延。与民优游，享寿万年。"
  },
  {
    "id": "weijin#1550",
    "title": "新诗",
    "author": "裴秀",
    "content": "姬文发号令，哀穷先令贱。齐景吐德音，益治一国半。"
  },
  {
    "id": "weijin#1551",
    "title": "新诗",
    "author": "裴秀",
    "content": "渴者易为饮。饥者易为食。方丈日在前。"
  },
  {
    "id": "weijin#1552",
    "title": "中宫诗二首 其一",
    "author": "成公绥",
    "content": "殷汤令妃，有莘之女。仁教内修，度义以处。清谧后宫，九嫔有序。尹为媵臣，遂作元辅。"
  },
  {
    "id": "weijin#1553",
    "title": "中宫诗二首 其二",
    "author": "成公绥",
    "content": "天地不独立，造化由阴阳。乾坤垂覆载，日月曜重光。治国先家道，立教起闺房。二妃济有虞，三母隆周王。涂山兴大禹，有莘佐成汤。齐晋霸诸侯，皆赖姬与姜。关雎思贤妃，此言安可忘。"
  },
  {
    "id": "weijin#1554",
    "title": "仙诗",
    "author": "成公绥",
    "content": "盛年无几时，奄忽行欲老。那得赤松子，从学度世道。西入华阴山，求得神芝草。珠玉犹戴土，何惜千金宝。但愿寿无穷，与君长相保。"
  },
  {
    "id": "weijin#1555",
    "title": "诗",
    "author": "成公绥",
    "content": "洋洋熊耳流，巍巍伊阙山。高冈碣崔嵬，双阜夹长川。素石何磷磷，水禽浮翩翩。远涉许颍路，顾思邈绵绵。郁陶怀所亲，引领情缅然。"
  },
  {
    "id": "weijin#1556",
    "title": "五言诗",
    "author": "成公绥",
    "content": "谁谓鬼无知，杜伯射宣王。"
  },
  {
    "id": "weijin#1557",
    "title": "女怨诗",
    "author": "皇甫谧",
    "content": "婚礼既定，婚礼临成。施衿结帨，三命丁宁。"
  },
  {
    "id": "weijin#1559",
    "title": "赠皇甫谧诗",
    "author": "辛旷",
    "content": "颙颙朝士，亦孔其依。莫不迟想，载渴载饥。我弓我旄，礼亦无违。企望高冈，来仪来归。其归伊何，与帝同心。明明天子，如日之临。临照四方，探颐幽深。山无逸民，水无潜鳞。爰彼九皋，克量德音。茂哉先生，皇实是钦。"
  },
  {
    "id": "weijin#1560",
    "title": "与妻李夫人联句",
    "author": "贾充",
    "content": "室中是阿谁，叹息声正悲。叹息亦何为，但恐大义亏。大义同胶漆，匪石心不移。人谁不虑终，日月有合离。我心子所达，子心我所知。若能不食言，与君同所宜。"
  },
  {
    "id": "weijin#1561",
    "title": "献诗",
    "author": "薛莹",
    "content": "惟臣之先，昔仕于汉。奕世绵绵，颇涉台观。暨臣父综，遭时之难。卯金失御，邦家毁乱。适兹我土，庶存孑遗。天启其心，东南是归。厥初流隶，困于蛮垂。大皇开基，恩德远施。特蒙招命，拯擢泥污。释放巾褐，受职剖符。作守合浦，在海之隅。迁入京辇，遂升极枢。枯瘁更荣，绝统复纪。自微而显，非愿之始。亦惟宠遇，心存足止。重值文皇，建号东宫。乃作少傅，光华益隆。明明圣嗣，至德谦崇。礼遇兼加，惟渥惟丰。哀哀先臣，念竭其忠。洪恩未报，委世以终。嗟臣蔑贱，惟昆及弟。幸生幸育，托综遗体。过庭既训，顽蔽难启。堂构弗克，志存耦耕。岂悟圣朝，仁泽流盈。追录先臣，悯共无成。是济是拔，被以殊荣。珝忝千里，受命南征。旌旗备物，金革扬声。及臣斯陋，实暗实微。既显前轨，人物之机。复傅东宫，继世荷辉。才不逮先，是忝是违。干德博好，文雅是贵。追悼亡臣，冀存遗类。如何愚胤，曾无仿佛。瞻彼旧宠，顾此顽虚。孰能忍愧，臣实与居。夙夜反侧，克民自论。父子兄弟，累世蒙恩。死惟结草，生誓杀身。虽则灰陨，无报万分。"
  },
  {
    "id": "weijin#1562",
    "title": "答华永先诗",
    "author": "薛莹",
    "content": "桴鼓常在侧，笔研永欲捐。卷帙不复开，干戈以为权。"
  },
  {
    "id": "weijin#1563",
    "title": "答阮得猷诗",
    "author": "棘据",
    "content": "友朋顾之，贻我良箴。玩之无斁，终咏斯音。燕鼎在舟，虽重不沈。庶凭嘉谟，高迹可寻。"
  },
  {
    "id": "weijin#1564",
    "title": "杂诗",
    "author": "棘据",
    "content": "吴寇未殄灭，乱象侵边疆。天子命上宰，作蕃于汉阳。开国建元士，玉帛聘贤良。予非荆山璞，谬登和氏场。羊质服虎文，燕翼假凤翔。既惧非所任，怨彼南路长。千里既悠邈，路次限关梁。仆夫罢远涉，车马困山冈。深谷下无底，高岩暨穹苍。丰草停滋润，雾露沾衣裳。玄林结阴气，不风自寒凉。顾瞻情感切，恻怆心哀伤。士生则悬弧，有事在四方。安得恒逍遥，端坐守闺房。引义割外情，内感实难忘。"
  },
  {
    "id": "weijin#1565",
    "title": "诗",
    "author": "棘据",
    "content": "矫足登云阁，相伴步九华。徙倚凭高山，仰攀桂树柯。延首观神州，回睛盻曲阿。芳林挺修干，一岁再三花。何以济不朽，嘘吸漱朝霞。重岩吐神溜，倾觞挹涌波。恢恢大道间，人事足为多。"
  },
  {
    "id": "weijin#1566",
    "title": "诗",
    "author": "棘据",
    "content": "有凤适南中，终日无欢娱。自怨酲桐远，行飞栖桑榆。旧迅振长翼，俯仰向天衢。箫韶逝无闻，朝阳不可须。"
  },
  {
    "id": "weijin#1567",
    "title": "诗",
    "author": "棘据",
    "content": "金玉有本质，焉能不坚刚。惟在远炉灰，幽居永潜藏。"
  },
  {
    "id": "weijin#1568",
    "title": "诗",
    "author": "棘据",
    "content": "骐骥伏吴坂，不与伯乐俱。驽马同衔勒，岂得独卓殊。"
  },
  {
    "id": "weijin#1569",
    "title": "诗",
    "author": "棘据",
    "content": "下窥幽谷底，窈窕一何深。鱼动起重渊，鸟惊奋高林。"
  },
  {
    "id": "weijin#1570",
    "title": "五言诗",
    "author": "棘据",
    "content": "凉风动玄帐，明月皎素辉。"
  },
  {
    "id": "weijin#1571",
    "title": "诗",
    "author": "棘据",
    "content": "真伪各有分，驽骥不齐镳。"
  },
  {
    "id": "weijin#1572",
    "title": "祖道应令诗",
    "author": "王浚",
    "content": "侯谁在矣，东宫诜诜。曰保曰傅，弘道维新。前疑协衡，顾问翼轮。岂伊张仲，专美前津。涣乎唐德，钦在四邻。齐轨上叶，永垂清尘。"
  },
  {
    "id": "weijin#1573",
    "title": "平吴诗",
    "author": "王浚",
    "content": "茫茫禹迹，九域乃宾。庶士交正，无思不顺。马怠其衡，车曳其轮。飞龙造造，天命有晋。"
  },
  {
    "id": "weijin#1574",
    "title": "从武帝华林园宴诗",
    "author": "荀勖",
    "content": "习习春阳，帝出乎震。天施地生，以应仲春。思文圣皇，顺时秉仁。钦若灵则，饮御嘉宾。洪恩普畅，庆乃众臣。其庆惟何，锡以帝祉。肆觐群后，有客戾止。外纳要荒，内延卿士。箫管咏德，八音咸理。凯乐饮酒，莫不宴喜。"
  },
  {
    "id": "weijin#1575",
    "title": "三月三日从华林园诗",
    "author": "荀勖",
    "content": "清节中季春，姑洗通滞塞。玉辂扶渌池，临川荡苛慝。"
  },
  {
    "id": "weijin#1576",
    "title": "为两足虎作歌诗",
    "author": "王铨",
    "content": "般般白虎，观衅荆楚。孙吴不逞，金皇赫怒。武形有亏，金兽失仪。圣主应天，斯异何为。"
  },
  {
    "id": "weijin#1577",
    "title": "周诗",
    "author": "夏侯湛",
    "content": "既殷斯虔，仰说洪恩。夕定晨省，奉朝侍昏。宵中告退，鸡鸣在门。孳孳恭诲，夙夜是敦。"
  },
  {
    "id": "weijin#1579",
    "title": "江上泛歌",
    "author": "夏侯湛",
    "content": "悠悠兮远征。倏倏兮暨南荆。南荆兮临长江。临长江兮讨不庭。江水兮浩浩。长流兮万里。洪浪兮云转。阳侯兮奔驰起。惊翼兮垂天。鲸鱼兮岳跱。縻芜纷兮被皋陆。修竹郁兮翳崖趾。望江之南兮遨目桂林。桂林蓊郁兮鹍鸡扬音。凌波兮愿济。舟楫不具兮江水深。沈嗟回盻于北夏。何归轸之难寻。"
  },
  {
    "id": "weijin#1580",
    "title": "离亲咏",
    "author": "夏侯湛",
    "content": "剖符兮南荆。辞亲兮遐征。发轫兮皇京。夕臻兮泉亭。抚首兮内顾。按辔兮安步。仰恋兮后涂。俯叹兮前路。既感物以永思兮。且归身乎怀抱。苟违亲以从利兮。匪曾闵之攸宝。视微荣之琐琐兮。知吾志之愈小。独申愧于一心兮。惭报德之弥少。"
  },
  {
    "id": "weijin#1581",
    "title": "长夜谣",
    "author": "夏侯湛",
    "content": "日暮兮初晴。天灼灼兮遐清。披云兮归山。垂景兮照庭。列宿兮皎皎。星稀兮月明。亭檐隅以逍遥兮盻太虚以仰观。望阊阖之昭晰兮丽紫微之晖焕。"
  },
  {
    "id": "weijin#1582",
    "title": "寒苦谣",
    "author": "夏侯湛",
    "content": "惟立冬之初夜，天惨懔以降寒。霜皑皑怪被庭，冰溏瀩于井干。草槭槭以疏叶，木萧萧以零残。松陨叶于翠条，竹摧柯于绿竿。"
  },
  {
    "id": "weijin#1583",
    "title": "春可乐",
    "author": "夏侯湛",
    "content": "春可乐兮乐东作之良时。嘉新田之启莱。悦中畴之发菑。桑冉冉以奋条。麦遂遂以扬秀。泽苗翳渚。原卉耀阜。春可乐兮乐崇陆之可娱。登夷冈以回眺。超矫驾乎山隅。春可乐兮缀杂华以为盖。集繁蕤以饰裳。散风衣之馥气。纳戢怀之潜芳。鹦交交以弄音。翠翾翾以轻翔。招君子以偕乐。携叔人以微行。援若流之绿芰。进樱桃于玉盘。"
  },
  {
    "id": "weijin#1584",
    "title": "秋可哀",
    "author": "夏侯湛",
    "content": "秋可哀兮哀秋日之萧条。火回景以西流。天既清而气高。壤含素霜。山结玄霄。月延路以增夜。日迁行以收晖。屏絺绤于笥匣。纳纶缟以授衣。秋可哀兮哀新物之陈芜。绸筱朔以敛稀。密叶槭以损疏。雁擢翼于太清。燕蟠形乎榛墟。秋可哀兮良夜之遥长。月翳翳以隐云。星胧胧以投光。映前轩之疏幌。照后帷之闲房。拊轻衾而不寐。临虚槛而褰裳。感时迈以兴思。情怆怆以含伤。秋可哀兮哀南亩之菜荒。既采萧于大陆兮又刈兰乎崇冈。"
  },
  {
    "id": "weijin#1585",
    "title": "秋夕哀",
    "author": "夏侯湛",
    "content": "秋夕兮遥长。哀心兮永伤。结帷兮中字。屣履兮闲房。听蟋蟀之潜鸣。睹游雁之云翔。寻修庑之飞檐。览明月之流光。木萧萧以被风。阶缟缟以受霜。玉机兮环转。四运兮骤迁。衔恤兮迄今。忽将兮涉年。日往兮哀深。岁暮兮思繁。"
  },
  {
    "id": "weijin#1586",
    "title": "征迈辞",
    "author": "夏侯湛",
    "content": "上伊关兮临川。抚骏马兮授鞍。中衢兮载叹。敛鞚兮盘桓。"
  },
  {
    "id": "weijin#1587",
    "title": "平吴后三月三日华林园诗",
    "author": "王济",
    "content": "蠢尔长蛇，荐食江汜。我皇神武，泛舟万里。迅雷电迈，弗及掩耳。思乐华林，薄采其兰。皇居伟则，芳园巨观。仁以山悦，水为智欢。清池流爵，秘乐通玄。修罾洒鳞，大庖妙馔。物以时序，情以化宣。终温且克，有肃初筵。嘉宾在兹，千禄永年。"
  },
  {
    "id": "weijin#1588",
    "title": "从事华林诗",
    "author": "王济",
    "content": "郁郁华林，奕奕疏圃。燕彼群后，郁郁有序。"
  },
  {
    "id": "weijin#1589",
    "title": "诗",
    "author": "王济",
    "content": "于显我王，缉乘斯民。俊明有德，严恭惟寅。"
  },
  {
    "id": "weijin#1590",
    "title": "答何劭诗",
    "author": "王济",
    "content": "计终收遐致。发轨将先起。"
  },
  {
    "id": "weijin#1591",
    "title": "诗二首 其一",
    "author": "董京",
    "content": "乾道刚简。坤体敦密。茫茫太素。是则是述。末世流奔。以文代质。悠悠世目。孰知其实。逝将去此至虚。归此自然之室。"
  },
  {
    "id": "weijin#1592",
    "title": "诗二首 其二",
    "author": "董京",
    "content": "孔子不遇。时彼感麟。麟乎麟。胡不遁世以存真。"
  },
  {
    "id": "weijin#1593",
    "title": "答孙楚诗",
    "author": "董京",
    "content": "周道斁兮颂声没。夏政衰兮五常汨。便便君子。顾望而逝。洋洋乎满目。而作者七。岂不乐天地之化也。哀哉乎时之不可与。对之以独处。无娱我以为欢。清流可饮。至道可餐。何为栖栖。自使疲单。鱼悬兽槛。鄙夫知之。夫古之至人。藏器于灵。缊袍不能令暖。轩冕不能令荣。动如川之流。静如川之渟。鹦鹉能言。泗滨浮磬。众人所玩。岂合物情。玄鸟纡幕。万世而不悟。以我观之。乃明其故。焉知不有达人。深穆其度。亦将窥我。颦蹙而去。万物皆贱。惟人为贵。动以九州为狭。静以环堵为大。"
  },
  {
    "id": "weijin#1594",
    "title": "孝经诗二章",
    "author": "傅咸",
    "content": "立身行道，始于事亲。上下无怨，不恶于人。孝无终始，不离其身。三者备矣，以临其民。以孝事君，不离令名。进思尽忠，义则不争。匡救其恶，灾害不生。孝悌之至，通于神明。"
  },
  {
    "id": "weijin#1595",
    "title": "《论语》诗",
    "author": "傅咸",
    "content": "守死善道，磨而不磷。直哉史鱼，可谓大臣。见危授命，能致其身。克己复礼，学优则仕。富贵在天，为仁由己。以道事君，死而后已。"
  },
  {
    "id": "weijin#1596",
    "title": "毛诗诗",
    "author": "傅咸",
    "content": "无将大车，维尘冥冥。济济多士，文王以宁。显允君子，太猷是经。聿修厥德，令终有俶。勉尔遁思，我言维服。盗言孔甘，其何能淑。谗人冈极，有腼面目。"
  },
  {
    "id": "weijin#1597",
    "title": "《周易》诗",
    "author": "傅咸",
    "content": "皋以自牧，谦而益光。进德修业，既有典常。晖光日新，照于四方。小人勿用，君子道长。"
  },
  {
    "id": "weijin#1598",
    "title": "周官诗",
    "author": "傅咸",
    "content": "惟王建国，设官分职。进贤兴功，取诸易直。除其不蠲，无敢反侧。以德诏爵，允臻其极。辨其可任，以告于正。掌其戒禁，治其政令。各修乃职，以听王命。"
  },
  {
    "id": "weijin#1599",
    "title": "《左传》诗",
    "author": "傅咸",
    "content": "事君之礼，敢不尽情。敬奉德义，树之风声。昭德塞违，不殒其名。死而利国，以为已荣。兹心不爽，忠而能力。不为利谄，古之遗直。威黜不端，勿使能植。"
  },
  {
    "id": "weijin#1600",
    "title": "与尚书同僚诗",
    "author": "傅咸",
    "content": "非望之宠，谬加于己。猥授非据，奄司万里。煌煌朱轩，服骥骖騄。晔晔初星，肃肃臣仆。晖光显赫，众目所属。斯之弗称，匪荣伊辱。质弱尚父，受任鹰扬。德非樊仲，王命是将。百城或违，无能有匡。一州之矜，将弛其纲。得意忘言，言在意后。夫惟神交，可以长久。我心之孚，有盈于缶。与子偕老，岂曰执手。出司万里，牧彼朔滨。服冕乘轩，六辔既均。威风先迈，百城肃震。"
  },
  {
    "id": "weijin#1601",
    "title": "赠褚武良诗",
    "author": "傅咸",
    "content": "爰暨于褚，惟晋之祯。肇振凤翼，羽仪上京。聿作喉舌，纳言紫庭。光赞帝道，敷皇之明。方任之重，实在江扬。乃授旄钺，宣曜威灵。悠悠遐迈，东夏于征。"
  },
  {
    "id": "weijin#1602",
    "title": "赠崔伏二郎诗",
    "author": "傅咸",
    "content": "英妙之选。二生之授。颙颙两城。欢德之茂。君子所居。九夷非陋。无狭百里。而不垂覆。人之好我。赠我清诗。无法我周行。心与道期。诚发自中。义形于辞。古人辞谠。岂不尔思。"
  },
  {
    "id": "weijin#1603",
    "title": "答潘尼诗",
    "author": "傅咸",
    "content": "繁春之荣，匪荣斯尚。乃新其声。吉甫作颂。有馥其馨。实由樊仲。其德克明。授此瓦砾。厕彼瑶琼。贶非其喻。闻宠若惊。"
  },
  {
    "id": "weijin#1604",
    "title": "答栾弘诗",
    "author": "傅咸",
    "content": "钜平作宰，是贵是钦。弓旌仍招，嘉命胥寻。鸾凤养仪，戢翼幽林。未附雅调，以和韶音。钜平遐逝，厉志弥深。肃肃京司，清风裁迈。乃延群彦，龙集凤会。亦既斯降，万里有赖。声发响应，好结倾盖。"
  },
  {
    "id": "weijin#1605",
    "title": "赠建平太守李叔龙诗",
    "author": "傅咸",
    "content": "弘道兴化，实在良守。悠悠建平，皇泽未流。朝选于众，乃子之授。南荆注望，心乎克副。"
  },
  {
    "id": "weijin#1606",
    "title": "赠何劭王济诗",
    "author": "傅咸",
    "content": "日月光太清，列宿曜紫微。赫赫大晋朝，明明辟皇闱。吾兄既凤翔，王子亦龙飞。双鸾游兰渚，二离扬清晖。携手升玉阶，并坐侍丹帷。金珰缀惠文，煌煌发令姿。斯荣非攸庶，缱绻情所希。岂不企高踪，麟趾邈难追。临川靡芳饵，何为守空坻。槁叶待风飘，逝将与君违。违君能无恋，尸素当言归。归身蓬筚庐，乐道以忘饥。进则无云补，退则恤其私。但愿隆弘美，王度日清夷。"
  },
  {
    "id": "weijin#1607",
    "title": "诗并序",
    "author": "傅咸",
    "content": "肃肃商风起。悄悄心自悲。圆圆三五月。皎皎曜清晖今昔一何盛。氛氲自消微。微黄黄及华。飘摇随风飞。"
  },
  {
    "id": "weijin#1608",
    "title": "赠太尉司马虞显机诗",
    "author": "傅咸",
    "content": "帝崇元淑，妙选其属。命子是佐，增衮之缛。"
  },
  {
    "id": "weijin#1609",
    "title": "愁霖诗",
    "author": "傅咸",
    "content": "举足没泥泞，市道无行车。兰桂贱朽腐，柴粟贵明珠。"
  },
  {
    "id": "weijin#1610",
    "title": "诗",
    "author": "傅咸",
    "content": "零露浚江海，飞尘崇山岳。过谬佐台辅，安能任鼎餗。"
  },
  {
    "id": "weijin#1611",
    "title": "赠郭泰机诗",
    "author": "傅咸",
    "content": "素丝岂不洁，寒女难为容。贫寒犹手拙，操杼安能工。"
  },
  {
    "id": "weijin#1612",
    "title": "诗",
    "author": "傅咸",
    "content": "淫雨弥旬日。河流若奔渠。春敷和气百鸟鸣。"
  },
  {
    "id": "weijin#1613",
    "title": "答傅咸诗",
    "author": "郭泰机",
    "content": "皦皦白素丝，织为寒女衣。寒女虽妙巧，不得秉杼机。天寒知运速，况复雁南飞。衣工秉刀尺，弃我忽若遗。人不取诸身，世事焉所希。况复已朝餐，曷由知我饥。"
  },
  {
    "id": "weijin#1614",
    "title": "游侠篇 其一",
    "author": "张华",
    "content": "翩翩四公子。浊世称贤名。龙虎相交争。七国并抗衡。食客三千馀。门下多豪英。游说朝夕至。辩士自纵横。孟尝东出关。济身由鸡鸣。信陵西反魏。"
  },
  {
    "id": "weijin#1615",
    "title": "游侠篇 其二",
    "author": "张华",
    "content": "秦人不窥兵。赵胜南诅楚。乃与毛遂行。黄歇北适秦。太子还入荆。美哉游侠士。何以尚四卿。我则异于是。好古师老彭。"
  },
  {
    "id": "weijin#1617",
    "title": "博陵王宫侠曲二首 其二",
    "author": "张华",
    "content": "雄儿任气侠，声盖少年场。借友行报怨，杀人租市旁。吴刀鸣手中，利剑严秋霜。腰间叉素戟，手持白头镶。腾超如激电，回旋如流光。奋击当手决，交尸自纵横。宁为殇鬼雄，义不入圜墙。生从命子游，死闻侠骨香。身没心不征，勇气加四方。"
  },
  {
    "id": "weijin#1619",
    "title": "壮士篇",
    "author": "张华",
    "content": "天地相震荡，回薄不知穷。人物禀常格，有始必有终。年时俯仰过，功名宜速崇。壮士怀愤激，安能守虚冲。乘我大宛马，抚我繁弱弓。长剑横九野，高冠拂玄穹。慷慨成素霓，啸咤起清风。震响骇八荒，奋威蚋四戎。濯鳞沧海畔，驰骋大漠中。独步圣明世，四海称英雄。"
  },
  {
    "id": "weijin#1620",
    "title": "纵横篇",
    "author": "张华",
    "content": "苏秦始为交。同学鬼谷先生。辩说剖毫厘。变诈入无形。巧言惑正理。人主莫不倾听。"
  },
  {
    "id": "weijin#1621",
    "title": "苦寒行",
    "author": "张华",
    "content": "重纩无暖气，轻被覆空床。"
  },
  {
    "id": "weijin#1622",
    "title": "真人篇",
    "author": "张华",
    "content": "朱李生东苑，甘瓜出西郊。"
  },
  {
    "id": "weijin#1623",
    "title": "励志诗",
    "author": "张华",
    "content": "大仪斡运，天回地游。四气鳞次，寒暑环周。星光既夕，忽焉素秋。凉风振落，熠耀宵流。吉士思秋，实感物化。日与月与，荏苒代谢。逝者如斯，曾无日夜。嗟尔庶士，胡宁自舍。仁道不遐，德輶如羽。求焉斯至，众鲜克举。大猷玄漠，将抽厥绪。先民有作，贻我高矩。虽有淑姿，放心纵逸。出般于游，居多暇日。如彼梓材，弗勤丹漆。虽劳朴斫，终负素质。养由矫矢，兽号于林。蒲芦萦缴，神感飞禽。末伎之妙，动物应心。研精耽道，安有幽深。安心恬荡，栖志浮云。体之以质，彪之以文。如彼南亩，力耒既勤。藨蓘致功，必有丰殷。水积成川，载澜载清。土积成山，歊蒸郁冥。山不让尘，川不辞盈。勉尔含弘，以隆德声。高以下基，洪由纤起。川广自源，成人在始。累微以著，乃物之理。纆牵之长，实累千里。复礼终明，天下归仁。若金受砺，若泥在钧。进德修业，辉光日新。隰朋仰慕，予亦何人。"
  },
  {
    "id": "weijin#1624",
    "title": "祖道征西应诏诗",
    "author": "张华",
    "content": "赫赫大晋，奄有万方。陶以仁化，曜以天光。二迹陕西，实在我王。内饪玉铉，外惟鹰扬。四牡扬镳，玄辂振绥。庶寮群后，饯饮洛湄。感离欢凄，慕德迟迟。"
  },
  {
    "id": "weijin#1625",
    "title": "祖道赵王应诏诗",
    "author": "张华",
    "content": "崇选穆穆，利建明德。于显穆亲，时惟我王。禀姿自然，金质玉相。光宅旧赵，作镇冀方。休宠曲锡，备物焕彰。发轨上京，出自天邑。百寮饯行，缙绅具集。轩冕峨峨，冠盖习习。恋德惟德，永欢弗及。"
  },
  {
    "id": "weijin#1626",
    "title": "上巳篇",
    "author": "张华",
    "content": "仁风导和气，勾芒御昊春。姑洗应时月，元巳启良辰。密云荫朝日，零雨洒微尘。飞轩游九野，置酒会众宾。临川悬广幕，夹水布长茵。徘徊存往古，慷慨慕先真。朋从自远至，童冠八九人。追好舞雩庭，拟迹洙泗滨。伶人理新乐，膳夫烹时珍。八音硼磕奏，肴俎从横陈。妙舞起齐赵，悲歌出三秦。春醴逾九酝，冬清过十旬。盛时不努力，岁暮将何因。勉哉众君子，茂德景日新。高飞抚凤翼，轻举攀龙鳞。"
  },
  {
    "id": "weijin#1627",
    "title": "答何劭诗三首 其一",
    "author": "张华",
    "content": "吏道何其迫，窘然坐自拘。缨緌为徽纆，文宪焉可逾。恬旷苦不足，烦促每有馀。良朋贻新诗，示我以游娱。穆如洒清风，焕若春华敷。自昔同寮采，于今比园庐。衰疾近辱殆，庶几并悬舆。散发重阴下，抱杖临清渠。属耳听莺鸣，流目玩鯈鱼。从容养馀日，取乐于桑榆。"
  },
  {
    "id": "weijin#1628",
    "title": "答何劭诗三首 其二",
    "author": "张华",
    "content": "洪钧陶万类，大块禀群生。明暗信异姿，静躁亦殊形。自予及有识，志不在功名。虚恬窃所好，文学少所经。忝荷既过任，白日已西倾。道长苦智短，责重困才轻。周任有遗规，其言明且清。负乘为我戒，夕惕坐自惊。是用感嘉贶，写心出中诚。发篇虽温丽，无乃违其情。"
  },
  {
    "id": "weijin#1629",
    "title": "答何劭诗三首 其三",
    "author": "张华",
    "content": "驾言归外庭，放志永栖迟。相伴步园畴，春草郁郁滋。荣观虽盈目，亲友莫与偕。悟物增隆思，结恋慕同侪。援翰属新诗，永欢有馀怀。"
  },
  {
    "id": "weijin#1630",
    "title": "情诗五首 其一",
    "author": "张华",
    "content": "北方有佳人，端坐鼓鸣琴。终晨抚管弦，日夕不成音。忧来结不解，我思存所钦。君子寻时役，幽妾怀苦心。初为三载别，于今久滞淫。昔耶生户牖，庭内自成阴。翔鸟鸣翠偶，草虫相和吟。心悲易感激，俯仰泪流衿。愿托晨风翼，束带侍衣衾。"
  },
  {
    "id": "weijin#1631",
    "title": "情诗五首 其二",
    "author": "张华",
    "content": "明月曜清景，昽光照玄墀。幽人守静夜，回身入空帷。束带俟将朝，廓落晨星稀。寐假交精爽，觌我佳人姿。巧笑媚欢靥，联娟眸与眉。寤言增长叹，凄然心独悲。"
  },
  {
    "id": "weijin#1632",
    "title": "情诗五首 其三",
    "author": "张华",
    "content": "清风动帷帘，晨月叹幽房。佳人处遐远，兰室无容光。襟怀拥虚景，轻衾覆空床。居欢惜夜促，在戚怨宵长。拊枕独啸叹，感慨心内伤。"
  },
  {
    "id": "weijin#1633",
    "title": "情诗五首 其四",
    "author": "张华",
    "content": "君居北海阳，妾在江南阴。悬邈修涂远，山川阻且深。承欢注隆爱，结分投所钦。衔恩笃守义，万里托微心。"
  },
  {
    "id": "weijin#1634",
    "title": "感婚诗",
    "author": "张华",
    "content": "驾言游东邑，东邑纷禳禳。婚姻及良时，嫁娶避当梁。窈窕出闺女，嬿婉姬与姜。素颜发红华，美目流清扬。韡炜众亲盛，于我犹若常。譬彼暮春草，荣华不再阳。"
  },
  {
    "id": "weijin#1635",
    "title": "杂诗三首 其一",
    "author": "张华",
    "content": "晷度随天运，四时互相承。东壁正昏中，涸阴寒节升。繁霜降当夕，悲风中夜兴。朱火青无光，兰膏坐自凝。重衾无暖气，挟纩如怀冰。伏枕终遥昔，寤言莫予应。永思虑崇替，慨然独拊膺。"
  },
  {
    "id": "weijin#1636",
    "title": "杂诗三首 其二",
    "author": "张华",
    "content": "逍遥游春宫，容与缘池阿。白苹齐素叶，朱草茂丹华。微风摇蕖若，层波动芰荷。荣彩曜中林，流馨入绮罗。王孙游不归，修路邈以遐。谁与玩遗芳，伫立独咨嗟。"
  },
  {
    "id": "weijin#1637",
    "title": "杂诗三首 其三",
    "author": "张华",
    "content": "荏苒日月运，寒暑忽流易。同好逝不存，迢迢远离析。房栊自来风，户庭无行迹。蒹葭生床下，蛛蝥网四壁。怀思见不隆，感物重郁积。游雁比翼翔，归鸿知接翮。来哉彼君子，无然徒自隔。"
  },
  {
    "id": "weijin#1638",
    "title": "游仙诗四首 其一",
    "author": "张华",
    "content": "云霓垂藻旒，羽袿扬轻裾。飘登清云间，论道神皇庐。箫史登凤音，王后吹鸣竽。守精味玄妙，逍遥无为墟。"
  },
  {
    "id": "weijin#1639",
    "title": "游仙诗四首 其二",
    "author": "张华",
    "content": "玉佩连浮星，轻冠结朝霞。列坐王母堂，艳体餐瑶华。湘妃咏涉江，汉女奏阳阿。"
  },
  {
    "id": "weijin#1640",
    "title": "游仙诗四首 其三",
    "author": "张华",
    "content": "乘云去中夏，随风济江湘。亹亹陟高陵，遂升玉峦阳。云娥荐琼石，神妃侍衣裳。"
  },
  {
    "id": "weijin#1641",
    "title": "游仙诗四首 其四",
    "author": "张华",
    "content": "游仙迫西极，弱水隔流沙。云榜鼓雾柂，飘忽陵飞波。"
  },
  {
    "id": "weijin#1642",
    "title": "赠挚仲治诗",
    "author": "张华",
    "content": "君子有逸志，栖迟于一丘。仰荫高林茂，俯临渌水流。恬淡养玄虚，沈精研圣猷。"
  },
  {
    "id": "weijin#1643",
    "title": "招隐诗二首 其一",
    "author": "张华",
    "content": "隐士托山林，遁世以保真。连惠亮未遇，雄才屈不伸。"
  },
  {
    "id": "weijin#1644",
    "title": "招隐诗二首 其二",
    "author": "张华",
    "content": "栖迟四野外，陆沈背当时。循名掩不著，藏器待无期。羲和策六龙，弭节越崦嵫。盛年俯仰过，忽若振轻丝。"
  },
  {
    "id": "weijin#1645",
    "title": "诗",
    "author": "张华",
    "content": "混沌无形气，奚从生两仪。元一是能分，术极焉能离。玄为谁翁子，道是谁家儿。天行自西回，日月曷东驰。"
  },
  {
    "id": "weijin#1646",
    "title": "诗",
    "author": "张华",
    "content": "清晨登陇首，坎壈行山难。岭阪峻阻曲，羊肠独盘桓。"
  },
  {
    "id": "weijin#1647",
    "title": "诗",
    "author": "张华",
    "content": "乘马佚于野，泽雉苦于樊。役心以婴物，岂云我自然。"
  },
  {
    "id": "weijin#1648",
    "title": "诗",
    "author": "张华",
    "content": "日南出野女，群行不见夫。其状精且白，裸袒无衣襦。"
  },
  {
    "id": "weijin#1649",
    "title": "诗",
    "author": "张华",
    "content": "阑径少行迹，玉台坐网丝。"
  },
  {
    "id": "weijin#1650",
    "title": "诗",
    "author": "张华",
    "content": "青盖覆金鞍，樱桃含红萼。"
  },
  {
    "id": "weijin#1651",
    "title": "诗",
    "author": "周处",
    "content": "去去世事已，策马观西戎。藜藿甘粱黍，期之克令终。"
  },
  {
    "id": "weijin#1652",
    "title": "游仙诗",
    "author": "邹湛",
    "content": "潜颖隐九泉，女萝缘高松。紫芝列红敷，丹泉激阳渎。"
  },
  {
    "id": "weijin#1653",
    "title": "赠石崇诗",
    "author": "曹嘉",
    "content": "文武应时用，兼才在明哲。嗟嗟我石生，为国之俊杰。入侍于皇闼，出则登九列。威检肃青徐，风发宣吴裔。畴昔谬同位，情至过鲁卫。分离逾十载，思远心增结。愿子鉴斯诚，寒暑不逾契。"
  },
  {
    "id": "weijin#1654",
    "title": "为周处士上诗",
    "author": "阎赞",
    "content": "周全其节，令闻不已。身虽云没，书名良史。"
  },
  {
    "id": "weijin#1655",
    "title": "关中诗十六章",
    "author": "潘岳",
    "content": "于皇时晋，受命既固。三祖在天，圣皇绍祚。德博化光，刑简枉错。微火不戒，延我宝库。蠢尔戎狄，狡焉思肆。虞我国眚，窥我利器。狱牧虑殊，威怀理二。将无专策，兵不素肄。翘翘赵王，请徒三万。朝议惟疑，未逞斯愿。桓桓梁征，高牙乃建。旗盖相望，偏师作援。虎视眈眈，威彼好畤。素甲日耀，玄幕云起。谁其继之，夏侯卿士。惟系惟处，别营棋跱。夫岂无谋，戎士承平。守有完郛，战无全兵。锋交卒奔，孰免孟明。悄檄秦郊，告败上京。周殉师令，身膏氐斧。人之云亡，贞节克举。卢播违命，投畀朔土。为法受恶，谁谓荼苦。哀此黎元，无罪无辜。肝脑涂地，白骨交衢。夫行妻寡，父出子孤。俾我晋民，化为狄俘。乱离斯瘼，日月其稔。天子是矜，旰食晏寝。主忧臣劳，孰不只懔。愧无献纳，尸素以甚。皇赫斯怒，爰整精锐。命彼上谷，指日遄逝。亲奉成规，棱威遐厉。首陷中亭，扬声万计。兵固诡道，先声后实。闻之有司，以万为一。纣之不善，我未之必。虚皛湳德，缪彰甲吉。雍门不启，陈湃危逼。观遂虎奋，感恩输力。重围克解，危城载色。岂曰无过，功亦不测。情固万端，于何不有。纷纭齐万，亦孔之丑。曰纳其降，曰枭其首。畴真可掩，孰伪可久。既征尔辞，既蔽尔讼。当乃明实，否则证空。好爵既靡，显戮亦从。不见窦林，伏尸汉邦。周人之诗，寔曰采薇。北难猃狁，西患昆夷。以古况今，何足曜威。徒悯斯民，我心伤悲。斯民如何，荼毒于秦。师旅既加，饥馑是因。疫疠淫行，荆棘成榛。绛阳之粟，浮于渭滨。明明天子，视民如伤。申命群司，保尔封疆。靡暴于众，无陵于强。惴惴寡弱，如熙春阳。"
  },
  {
    "id": "weijin#1656",
    "title": "为贾谧作赠陆机诗",
    "author": "潘岳",
    "content": "肇自初创，二仪絪缊。粤有生民，伏羲始君。结绳阐化，八象成文。芒芒九有，区域以分。神农更王，轩辕承纪。画野离疆，爰封众子。夏殷既袭，宗周继祀。绵绵瓜瓞，六国互峙。强秦兼并，吞灭四隅。子婴面榇，汉祖膺图。灵献微弱，在涅则渝。三雄鼎足，孙启南吴。南吴伊何，僣号称王。大晋统天，仁风遐扬。伪孙衔璧，奉土归疆。婉婉长离，凌江而翔。长离云谁，咨尔陆生。鹤鸣九皋，犹载厥声。况乃海隅，播名上京。爰应旌招，抚翼宰庭。储皇之选，实简惟良。英英朱鸾，来自南冈。曜藻崇正，玄冕丹裳。如彼兰蕙，载采其芳。藩岳作镇，辅我京室。旋反桑梓，帝弟作弼。或云国宦，清涂攸失。吾子洗然，恬淡自逸。廊庙惟清，俊乂是延。擢应嘉举，自国而迁。齐辔群龙，光赞纳言。优游省闼，珥笔华轩。昔余与子，缱绻东朝。虽礼以宾，情通友僚。嬉娱丝竹，抚鞞舞韶。修日朗月，携手逍遥。自我离群，二周于今。虽简其面，分著情深。子其超矣，实慰我心。发言为诗，俟望好音。欲崇其高，必重其层。立德之柄，莫匪安恒。在南称柑，度北则橙。崇子锋颖，不颓不崩。"
  },
  {
    "id": "weijin#1657",
    "title": "北芒送别王世胄诗五章",
    "author": "潘岳",
    "content": "微微发肤，受之父母。峨峨王侯，中外之首。子亲伊姑，我父惟舅。昆同瓜瓞，志齐执友。惟我王侯，风节英茂。执宪中朝，剖符名守。配作此牧，频显烦授。徐以姻掇，凉疾不就。桓桓平北，帝之宠弟。彬彬我兄，敦书悦礼。乃降厥资，训戎作楷。谁谓荼苦，其甘如荠。忠惟行本，恭惟德基。沈此旧疴，不敢屡辞。命彼仆驾，谓之舆之。如彼孙子，膑足乘轖。朱镳既扬，四辔既整。驾言饯行，告辞芒岭。情有迁延，日无馀景。回辕南翔，心焉北骋。"
  },
  {
    "id": "weijin#1658",
    "title": "家风诗",
    "author": "潘岳",
    "content": "绾发绾发，发亦鬓止。日祗日祗，敬亦慎止。靡专靡有，受之父母。鸣鹤匪和，析薪弗荷。隐忧孔疚，我堂靡构。义方既训，家道颖颖。岂敢荒宁，一日三省。"
  },
  {
    "id": "weijin#1659",
    "title": "于贾谧坐讲《汉书》诗",
    "author": "潘岳",
    "content": "治道在儒，弘儒由人。显允鲁侯，文质彬彬。笔下摛藻，席上敷珍。前疑既辨，旧史惟新。惟新尔史，既辨尔疑。延我寮友，讲此微辞。"
  },
  {
    "id": "weijin#1660",
    "title": "离合诗",
    "author": "潘岳",
    "content": "佃渔始化，人民穴处。意守醇朴，音应律吕。乘梓被源，卉木在野。锡鸾未设，金石拂举。害咎蠲消，吉德流普。溪谷可安，奚作栎宇。嫣然以意，焉惧外侮。熙神委命，已求多祜。叹彼季末，口出择语。谁能墨识，言丧厥所。垄亩之谚，龙潜严阻。鲜义崇乱，少长失叙。"
  },
  {
    "id": "weijin#1661",
    "title": "金谷会诗",
    "author": "潘岳",
    "content": "遂拥朱旄，作镇淮泗。"
  },
  {
    "id": "weijin#1662",
    "title": "金谷集作诗",
    "author": "潘岳",
    "content": "王生和鼎实，石子镇海所。亲友各言迈，中心怅有违。保以叙离思，携手游郊畿。朝发晋京阳，夕次金谷湄。回溪萦曲阻，峻阪路威夷。绿池泛淡淡，青柳何依依。滥泉龙鳞澜，激波连珠挥。前庭树沙棠，后园植乌椑。灵囿繁石榴，茂林列芳梨。饮至临华沼，迁坐登隆坻。玄醴染朱颜，但愬杯行迟。扬桴抚灵鼓，箫管清且悲。春荣谁不慕，岁寒良独希。投分寄石友，白首同所归。"
  },
  {
    "id": "weijin#1663",
    "title": "河阳县作诗二首 其一",
    "author": "潘岳",
    "content": "微身轻蝉翼，弱冠忝嘉招。在疚妨贤路，再升上宰朝。猥荷公叔举，连陪厕王寮。长啸归江山，拥耒耨时苗。幽谷茂纤葛，峻严敷荣条。落英陨林趾，飞茎秀陵乔。卑高亦何常，升降在一朝。徒恨良时泰，小人道遂消。譬如野田蓬，斡流随风飘。昔倦都邑游，今掌河朔徭。登城眷南顾，凯风扬微绡。洪流何浩荡，修芒郁岧峣。谁谓晋京远，室迩身实辽。谁谓邑宰轻，令名患不劭。人生天地间，百年孰能要。颎如槁石火，瞥若截道飙。齐都无遗声，桐乡有馀谣。福谦在纯约，害盈由矜骄。虽无君人德，视民庶不恌。"
  },
  {
    "id": "weijin#1664",
    "title": "河阳县作诗二首 其二",
    "author": "潘岳",
    "content": "日夕阴云起，登城望洪河。川气冒山岭，惊湍激岩阿。归雁映兰畤，游鱼动圆波。鸣蝉厉寒音，时菊耀秋华。引领望京室，南路在伐柯。大厦缅无觌，崇芒郁嵯峨。总总都邑人，扰扰俗化讹。依水类浮萍，寄松似悬萝。朱博纠舒慢，楚风被琅邪。曲蓬何以直，托身依业麻。黔黎竟何常，政成在民和。位同单父邑，愧无子贱歌。岂敢陋微官，但恐忝所荷。"
  },
  {
    "id": "weijin#1665",
    "title": "在怀县作诗二首 其一",
    "author": "潘岳",
    "content": "南陆迎修景，朱明送末垂。初伏启新节，隆暑方赫羲。朝想庆云兴，夕迟白日移。挥汗辞中宇，登城临清池。凉飙自远集，轻襟随风吹。灵圃耀华果，通衢列高椅。瓜瓞蔓长苞，姜芋纷广畦。稻栽肃芊芊，黍苗何离离。虚薄乏时用，位微名日卑。驱役宰两邑，政绩竟无施。自我违京辇，四载迄于斯。器非廊庙姿，屡出固其宜。徒怀越鸟志，眷恋想南枝。"
  },
  {
    "id": "weijin#1666",
    "title": "在怀县作诗二首 其二",
    "author": "潘岳",
    "content": "春秋代迁逝，四运纷可喜。宠辱易不惊，恋本难为思。我来冰未泮，时暑忽隆炽。感此还期淹，叹彼年往驶。登城望郊甸，游目历朝寺。小国寡民务，终日寂无事。白水过庭激，绿槐夹门植。信美非吾土，祗搅怀归志。眷然顾巩洛，山川邈离异。愿言旋旧乡，畏此简书忌。祗奉社稷守，恪居处职司。"
  },
  {
    "id": "weijin#1667",
    "title": "内顾诗二首 其一",
    "author": "潘岳",
    "content": "静居怀所欢，登城望四泽。春草郁青青，桑柘何奕奕。芳林振朱荣，渌水激素石。初征冰未泮，忽焉振絺绤。漫漫三千里，迢迢远行客。驰情恋朱颜，寸阴过盈尺。夜愁极清晨，朝悲终日夕。山川信悠永，愿言良弗获。引领讯归云，沈思不可释。"
  },
  {
    "id": "weijin#1668",
    "title": "内顾诗二首 其二",
    "author": "潘岳",
    "content": "独悲安所慕，人生若朝露。绵邈寄绝域，眷恋想平素。尔情既来追，我心亦还顾。形体隔不达，精爽交中路。不见山上松，隆冬不易故。不见陵涧柏，岁寒守一度。无谓希见疏，在远分弥固。"
  },
  {
    "id": "weijin#1669",
    "title": "悼亡诗三首 其二",
    "author": "潘岳",
    "content": "皎皎窗中月，照我室南端。清商应秋至，溽暑随节阑。凛凛凉风升，始觉夏衾单。岂曰无重纩，谁与同岁寒。岁寒无与同，朗月何胧胧。展转盻枕席，长簟竟床空。床空委清尘，室虚来悲风。独无李氏灵，仿佛睹尔容。抚衿长欢息，不觉涕沾胸。沾胸安能已，悲怀从中起。寝兴目存形，遗音犹在耳。上惭东门吴，下愧蒙庄子。赋诗欲言志，此志难具纪。命也可奈何，长戚自令鄙。"
  },
  {
    "id": "weijin#1670",
    "title": "悼亡诗三首 其三",
    "author": "潘岳",
    "content": "曜灵运天机，四节代迁逝。凄凄朝露凝，烈烈夕风厉。奈何悼淑俪，仪容永潜翳。念此如昨日，谁知已卒岁。改服从朝政，哀心寄私制。茵帱张故房，朔望临尔祭。尔祭讵几时，朔望忽复尽。衾裳一毁撤，千载不复引。亹亹期月周，戚戚弥相悯。悲怀感物来，泣涕应情陨。驾言陟东阜，望坟思纡轸。徘徊墟墓间，欲去复不忍。徘徊不忍去，徙倚步踟蹰。落叶委埏侧，枯荄带坟隅。孤魂独茕茕，安知灵与无。投心遵朝命，挥涕强就车。谁谓帝宫远，路极悲有馀。"
  },
  {
    "id": "weijin#1671",
    "title": "杨氏七哀诗",
    "author": "潘岳",
    "content": "漼如叶落树，邈若雨绝天。雨绝有归云，叶落何时连。山气冒冈岭，长风鼓松柏。堂虚闻鸟声，室暗如日夕。昼愁奄逮昏，夜思忽终昔。展转独悲穷，泣下沾枕席。人居天地间，飘若远行客。先后讵能几，谁能弊金石。"
  },
  {
    "id": "weijin#1672",
    "title": "思子诗",
    "author": "潘岳",
    "content": "造化甄品物，天命代虚盈。奈何念稚子，怀奇陨幼龄。追想存仿佛，感道伤中情。一往何时还，千载不复生。"
  },
  {
    "id": "weijin#1673",
    "title": "东郊诗",
    "author": "潘岳",
    "content": "出自东郊，忧心摇摇。遵彼莱田，言采其樵。"
  },
  {
    "id": "weijin#1674",
    "title": "鲁公诗",
    "author": "潘岳",
    "content": "如地之载，如天之临。"
  },
  {
    "id": "weijin#1675",
    "title": "诗 其三",
    "author": "潘岳",
    "content": "依水类浮萍，倚松如悬萝。"
  },
  {
    "id": "weijin#1676",
    "title": "阁道谣",
    "author": "潘岳",
    "content": "阁道东有大牛。王济鞅，裴楷輶。和峤刺促不得休。"
  },
  {
    "id": "weijin#1677",
    "title": "答潘岳诗",
    "author": "夏侯冲",
    "content": "相思限清防，企伫谁与言。"
  },
  {
    "id": "weijin#1678",
    "title": "补亡诗六首 其一 南陔",
    "author": "束皙",
    "content": "循彼南陔，言采其兰。眷恋庭闱，心不遑安。彼居之子，冈或游盘。馨尔夕膳，絜尔晨餐。循彼南陔，厥草油油。彼居之子，色思其柔。眷恋庭闱，心不遑留。馨尔夕膳，絜尔晨羞。有獭有獭，在河之涘。凌波赴汨，噬鲂捕鲤。嗷嗷林乌，受哺于子。养隆敬薄，惟禽之似。勖增尔虔，以介丕祉。"
  },
  {
    "id": "weijin#1679",
    "title": "补亡诗六首 其二 白华",
    "author": "束皙",
    "content": "白华朱萼，被于幽薄。粲粲门子，如磨如错。终晨三省，匪惰其恪。白华绛趺，在陵之陬。倩倩士子，涅而不渝。竭诚尽敬，亹亹忘劬。白华玄足，在丘之曲。堂堂处子，无营无欲。鲜侔晨葩，莫之黠辱。"
  },
  {
    "id": "weijin#1680",
    "title": "补亡诗六首 其三 华黍",
    "author": "束皙",
    "content": "黮黮重云，习习和风。黍华陵巅，麦秀丘中。靡田不播，九谷斯丰。奕奕玄霄，蒙蒙甘溜。黍发稠华，禾挺其秀。靡田不殖，九谷斯茂。无高不播，无下不植。芒芒其稼，参参其穑。蓄我王委，充我民食。玉烛阳明，显猷翼翼。"
  },
  {
    "id": "weijin#1681",
    "title": "补亡诗六首 其四 由庚",
    "author": "束皙",
    "content": "荡荡夷庚，物则由之。蠢蠢庶类，王亦柔之。道之既由，化之既柔。木以秋零，草以春抽。兽在于草，鱼跃顺流。四时递谢，八风代扇。纤阿案晷，星变基躔。五纬不愆，六气无易。愔愔我王，绍文之迹。"
  },
  {
    "id": "weijin#1682",
    "title": "补亡诗六首 其五 崇丘",
    "author": "束皙",
    "content": "瞻彼崇丘，其林蔼蔼。植物斯高，动类斯大。周风既洽，王猷允泰。漫漫方舆，回回洪覆。何类不繁，何生不茂。物极其性，人永其寿。恢恢大圆，茫茫九壤。资生仰化，于何不养。人无道夭，物极则长。"
  },
  {
    "id": "weijin#1683",
    "title": "补亡诗六首 其六 由仪",
    "author": "束皙",
    "content": "肃肃君子，由仪率性。明明后辟，仁以为政。鱼游清沼，鸟萃平林。濯鳞鼓翼，振振其音。宾写尔诚，主竭其心。时之和矣，何思何修。文化内辑，武功外悠。"
  },
  {
    "id": "weijin#1684",
    "title": "还京诗",
    "author": "石崇",
    "content": "迅风翼华盖，飘遥若鸿飞。"
  },
  {
    "id": "weijin#1685",
    "title": "懊侬歌",
    "author": "绿珠",
    "content": "丝布涩难缝，令侬十指穿。黄牛细犊车，游戏出孟津。"
  },
  {
    "id": "weijin#1686",
    "title": "怨诗",
    "author": "翾风",
    "content": "春华谁不美，卒伤秋落时。突烟还自低，鄙退岂所期。桂芳徒自蠹，失爱在蛾眉。坐见芳时歇，憔悴空自嗤。"
  },
  {
    "id": "weijin#1687",
    "title": "答石崇赠诗",
    "author": "欧阳建",
    "content": "于铄我舅，明德塞违。俾捍东藩，在徐之邳。载播其惠，载扬其威。济宽惟猛，方夏以绥。光启先业，增曜重晖。咨余冲人，艰苦攸离。过庭无闻，顽固匪移。寔赖慈诲，导之轨仪。仰遵嘉咏，俯蹈明规。如葛斯蔓，如樛之垂。旋机回度，逝者如流。日与月与，稔冉代周。自我之旷，载履春秋。瞻望遐路，邈矣其悠。心之云慕，思结绸缪。人亦有言，爱而勿劳。谁谓河广，曾不容刀。乃徂来迈，适此西郊。在干之二，爰著兹爻。我遘君子，仰之弥高。岩岩其高，即之惟温。居盈思冲，在贵忘尊。纵酒嘉燕，自明及昏。无幽不研，靡奥不论。人乐其量，士感其敦。"
  },
  {
    "id": "weijin#1688",
    "title": "临终诗",
    "author": "欧阳建",
    "content": "伯阳适西戎，孔子欲居蛮。苟怀四方志，所在可游盘。况乃遭屯蹇，颠沛遇灾患。古人达机兆，策马游近关。咨余冲且暗，抱责守微官。潜图密已构，成此祸福端。恢恢六合间，四海一何宽。天网布纮纲，投足不获安。松柏隆冬悴，然后知岁寒。不涉太行险，谁知斯路难。真伪因事显，人情难豫关。穷达有定分，慷慨复何叹。上负慈母恩，痛酷摧心肝。下顾所怜女，恻恻心中酸。二子弃若遗，念皆遘凶残。不惜一身死，惟此如循环。执纸五情塞，挥笔涕汍澜。"
  },
  {
    "id": "weijin#1689",
    "title": "洛水祖王公应诏诗",
    "author": "何劭",
    "content": "穆穆圣王，体此慈仁。友于之至，通于明神。游宴绸缪，情恋所亲。薄云饯之，于洛之滨。嵩崖岩岩，洪流汤汤。春风动衿，归雁和鸣。我后飨客，鼓瑟吹笙。举爵惟别，闻乐伤情。嘉宴既终，白日西归。群司告旋，鸾舆整绥。我皇重离，顿辔骖騑。临川永叹，酸涕沾颐。崇恩感物，左右同悲。"
  },
  {
    "id": "weijin#1690",
    "title": "赠张华诗",
    "author": "何劭",
    "content": "四时更代谢，悬象迭卷舒。暮春忽复来，和风与节俱。俯临清泉涌，仰观嘉木敷。周旋我陋圃，西瞻广武庐。既贵不忘俭，处有能存无。镇俗在简约，树塞焉足摹。在昔同班司，今者并园墟。私愿偕黄发，逍遥综琴书。举爵茂阴下，携手共踌躇。奚用遗形骸，忘筌在得鱼。"
  },
  {
    "id": "weijin#1691",
    "title": "游仙诗",
    "author": "何劭",
    "content": "青青陵上松。亭亭高山柏。光色冬夏茂。根柢无菜凋落。吉士怀真心。悟物思远托。扬志玄云际。流目瞩岩石。羡昔王子乔。友道发伊洛。迢遽陵峻岳。连翩御飞鹤。抗迹遗万里。岂恋生民乐。长怀慕仙类。眇然心绵邈。"
  },
  {
    "id": "weijin#1692",
    "title": "杂诗",
    "author": "何劭",
    "content": "秋风乘夕起，明月照高树。闲房来清气，广庭发晖素。静寂怆然叹，惆怅出游顾。仰视垣上草，俯察阶下露。心虚体自轻，飘遥若仙步。瞻彼陵上柏，想与神人遇。道深难可期，精微非所慕。勤思终遥夕，永言写情虑。"
  },
  {
    "id": "weijin#1693",
    "title": "诗",
    "author": "何劭",
    "content": "亮无风云会。安能袭尘轨。"
  },
  {
    "id": "weijin#1694",
    "title": "放歌行",
    "author": "陆机",
    "content": "容华夙夜零，无故自消歇。"
  },
  {
    "id": "weijin#1695",
    "title": "招隐诗二首 其二",
    "author": "陆机",
    "content": "寻山求逸民，穹谷幽且遐。清泉荡玉渚，文鱼跃中波。"
  },
  {
    "id": "weijin#1696",
    "title": "答陆士衡诗",
    "author": "夏靖",
    "content": "大哉乾元，万品资生。陶育五常，惟浊惟清。猗欤君子，诞禀纯精。行归于周，忠笃允诚。允诚伊何，拔群出俗。恒若不修，抱此素朴。履谦居冲，恒若不足。上交不谄，下交不渎。倬彼云汉，于章于天。九五翻飞，利见大人。大人有命，是牧是招。时行则行，遂升东朝。东朝光光，天同其曜。匪徒一台，天同其照。其照尔德，又简尔才。将登三事，百揆是厘。据仁为本，仗义为舆。经纬三坟，错综众书。斟酌圣奥，与道卷舒。靡靡陆生，帝度其心。静恭夙夜，莫其德音。德音既莫，其美弥深。为物之主，为士之林。天作高山，大王荒之。荡荡荆土，子其康之。风俗未敦，子其臧之。群彦未叙，子其纲之。忝荣剖符，悠悠在兹。羔裘豹祛，有愧不能。乃眷我顾，爰贻休诗。嘉睹嘉藻，以为清规。敢铭妙言，终始永思。"
  },
  {
    "id": "weijin#1697",
    "title": "答陆机诗",
    "author": "顾秘",
    "content": "恢恢太素，万物初基。在昔哲人，观众济时。"
  },
  {
    "id": "weijin#1698",
    "title": "答陆机诗",
    "author": "崔寔",
    "content": "栖息高丘。"
  },
  {
    "id": "weijin#1699",
    "title": "赠顾骠骑诗二首·思文 其二",
    "author": "陆云",
    "content": "文王在上，太姒思齐。鲁侯克昌，亦赖令妻。鉴神有顾，苹蘩在斯。祁阳载天，作之伉俪。"
  },
  {
    "id": "weijin#1700",
    "title": "赠顾骠骑诗二首·思文 其三",
    "author": "陆云",
    "content": "在虞之胄，实惟有姚。颖艳玉秀，华茂桃夭。居显祗明，在灵格幽。清尘熠烁，淑心绸缪。爰及祁阳，惟德之周。"
  },
  {
    "id": "weijin#1701",
    "title": "赠顾骠骑诗二首·思文 其四",
    "author": "陆云",
    "content": "其德伊何，和贞虔告。师民履素，言谋虑度。钟鼓思乐，靖端夙效。考休攸嫔，来嫁于顾。"
  },
  {
    "id": "weijin#1702",
    "title": "赠顾骠骑诗二首·思文 其五",
    "author": "陆云",
    "content": "羔羊执贽，玉帛有辉。百两集止，之子于归。宗姻风从，娣侄云回。祁阳顾之，焕其盈闱。"
  },
  {
    "id": "weijin#1703",
    "title": "赠顾骠骑诗二首·思文 其六",
    "author": "陆云",
    "content": "既曰归止，式扬好音。言观河洲，有集于林。思乐葛藟，薄采其蕈。疾彼攸遂，乃孚惠心。惠心既孚，有恪中馈。敦此众斯，永锡嗣类。载延窈窕，用和寤寐。神之听之，胤祚来尔。"
  },
  {
    "id": "weijin#1704",
    "title": "赠顾骠骑诗二首·思文 其七",
    "author": "陆云",
    "content": "昔周之隆，有任有姒。内刑圣敬，外崇多士。今我淑人，实亮君子。亹亹翼翼，亦继斯祉。宜尔子孙，福禄盈止。"
  },
  {
    "id": "weijin#1705",
    "title": "赠顾彦先 其一",
    "author": "陆云",
    "content": "玄黄挺秀，诞受至真。行该其高，德备其新。光莹之伟，隋卞同珍。腾都之骏，龙凤合尘。"
  },
  {
    "id": "weijin#1706",
    "title": "赠顾彦先 其二",
    "author": "陆云",
    "content": "皇皇明哲，应期继声。华映殊域，实镇天庭。入辅出辅，干干靡宁。夏发凉台，我雨我暑。冬违邦族，风霜是处。嗟彼独宿，谁与晤语。飘遥艰辛，非禹孰举。言念君子，怅惟心楚。"
  },
  {
    "id": "weijin#1707",
    "title": "赠顾彦先 其三",
    "author": "陆云",
    "content": "悠悠山川，骁骁征遐。陟升嶕峣，降涉洪波。言无不利，乘崄而嘉。人怀思虑，我保其和。"
  },
  {
    "id": "weijin#1708",
    "title": "赠顾彦先 其四",
    "author": "陆云",
    "content": "邂逅相遇，良愿乃从。不逢知己，谁济予躬。莫攀莫附，愧我高风。时过年迈，晻冉桑榆。晞光赖润，亦在斯须。假我夷涂，顿不忘驱。泛予津川，桴不失浮。无爱馀辉，遂暗东嵎。"
  },
  {
    "id": "weijin#1709",
    "title": "赠顾彦先 其五",
    "author": "陆云",
    "content": "幽幽东嵎，恋彼西归。瞻仪情感，聆音心悲。之子于迈，夙夜京畿。王事多难，仲焉徘徊。"
  },
  {
    "id": "weijin#1710",
    "title": "失题",
    "author": "陆云",
    "content": "思乐芳林，言采其菊。衡薄遵涂，中原有菽。登彼修峦，在林寤宿。彷佛佳人，清颜如玉。予美亡此，谁为适道。容与俟之，玄发方皓。踯躅山阿，玩此芳草。愿餐其颖，庶以遗老。亹亹嘉时，飘忽弃予。有瞻逝深，永叹潜浒。登愿扶桑，抑结飞晷。伊人匪存，遗芳孰与。精气为物，或降或升。徂落攸往，神奇有登。死生为徒，存亡曷胜。谓予不信，遗籍有征。闲居外物，静言乐幽。绳枢增结，瓮牖绸缪。和神当春，清节为秋。天地则尔，户庭已悠。嗟我怀人，悠悠其潜。念昔先烈，有怀所钦。骇情玩世，当允南金。琼辉邈矣，谁适为心。明发兴言，慷慨芳林。"
  },
  {
    "id": "weijin#1711",
    "title": "为顾彦先赠妇往返诗四首 其二",
    "author": "陆云",
    "content": "悠悠君行迈，茕茕妾独止。山河安可逾，永路隔万里。京师多妖冶，粲粲都人子。雅步袅纤腰，巧笑发皓齿。佳丽良可美，衰贱焉足纪。远蒙眷顾言，衔恩非望始。"
  },
  {
    "id": "weijin#1712",
    "title": "为顾彦先赠妇往返诗四首 其三",
    "author": "陆云",
    "content": "翩翩飞蓬征，郁郁寒木荣。游止固殊性，浮沈岂一情。隆爱结在昔，信誓贯三灵。秉心金石固，岂从时俗倾。美目逝不顾，纤腰徒盈盈。何用结中款，仰指北辰星。"
  },
  {
    "id": "weijin#1713",
    "title": "为顾彦先赠妇往返诗四首 其四",
    "author": "陆云",
    "content": "浮海难为水，游林难为观。容色贵及时，朝华忌日晏。皎皎彼姝子，灼灼怀春粲。西城善稚舞，总章饶清弹。鸣簧发丹唇，朱弦绕素腕。轻裾犹电挥，双袂如霞散。华容溢藻幄，哀响入云汉。知音世所希，非君谁能赞。弃置北辰星，问此玄龙焕。时暮复何言，华落理必贱。"
  },
  {
    "id": "weijin#1714",
    "title": "芙蓉诗 其二",
    "author": "陆云",
    "content": "寝共织成被，絮以同攻绵。"
  },
  {
    "id": "weijin#1715",
    "title": "芙蓉诗 其三",
    "author": "陆云",
    "content": "夏摇比翼扇。冬坐比肩毡。"
  },
  {
    "id": "weijin#1716",
    "title": "芙蓉诗 其四",
    "author": "陆云",
    "content": "衣用双绢，寝无绛帱。"
  },
  {
    "id": "weijin#1717",
    "title": "答陆士龙诗四首·鸳鸯 其一",
    "author": "郑丰",
    "content": "鸳鸯于飞，在江之浚。和音交畅，拊翼双起。朝游兰池，夕宿兰沚。清风翕习，扇彼兰茝。凌云高厉，载翔载止。"
  },
  {
    "id": "weijin#1718",
    "title": "答陆士龙诗四首·鸳鸯 其二",
    "author": "郑丰",
    "content": "鸳鸯于飞，载飞载吟。有郁浚薮，实惟桂林。芳条高茂，华繁垂阴。爰翱爰翔，爰甜其南。有馥其芬，协我好音。"
  },
  {
    "id": "weijin#1719",
    "title": "答陆士龙诗四首·鸳鸯 其三",
    "author": "郑丰",
    "content": "鸳鸯于飞，乘云高翔。有嘤其友，戢翼未翔。澹淡素波，容与趋倡。虽曰戢止，和音远扬。我有好爵，与子偕尝。鸳鸯于飞，徘徊翩翻。载颉载颃，顾侣鸣群。有郁兰皋，冽彼清源。驾言游之，聊乐我云。思与佳人，齐欢顺川。"
  },
  {
    "id": "weijin#1720",
    "title": "答陆士龙诗四首·鸳鸯 其四",
    "author": "郑丰",
    "content": "鸳鸯于飞，或矫或游。习习谷风，扇彼清流。春草扬翘，鼋鱼沉浮。感物兴想，我心长忧。谁谓河广，曾不容舟。企予望之，搔首踟蹰。"
  },
  {
    "id": "weijin#1721",
    "title": "答陆士龙诗四首·鸳鸯 其五",
    "author": "郑丰",
    "content": "鸳鸯于飞，载和其鸣。怀尔好音，寘我中情。人亦有言，心得遗形。授我木瓜，报尔瑶琼。匪系曰报，永好千龄。"
  },
  {
    "id": "weijin#1722",
    "title": "答陆士龙诗四首·兰林",
    "author": "郑丰",
    "content": "瞻彼兰林，有翘其秀。有斐君子，邦之硕茂。厥德伊何，固天攸授。如川之源，如山之富。回流清渊，启襟开袖。缙绅晞风，民用胥附。猗猗硕人，如玉如金。浚其明哲，克广德心。习习凯风，吹我棘林。飞鸮萃止，允怀好音。悠悠征徒，輶德鲜任。嗟我猗人，实味实耽。在昔延州，鹄鸣江涯。今我陆子，旷世继奇。身乖千载，德音并驰。渐鸿遵渚，宛其羽仪。安得高风，腾翮天池。飞龙蜿蜒，山谷气翳。猛虎啸吟，清风高厉。情同来感，数乖身逝。夷鲍齐欢，专名故世。恺悌君子，民之攸暨。咨予遘时，千载同爱。垂陇之会，匪诗不宣。嗟我怀人，斯恩殷勤。德音来讯，有蔚其文。趯趯儳免，匪迹不存。诚在心德，爱结忘言。"
  },
  {
    "id": "weijin#1723",
    "title": "答陆士龙诗四首·南山",
    "author": "郑丰",
    "content": "陟彼南山，言采其萧。乐只君子，邦家之翘。克茂厥猷，至道是收。耽道以俭，广爱以周。嗟我怀人，永好千秋。适彼江潭，言钓其鱮。有美硕人，自公退处。羔裘逍遥，輶德是举。白驹遁时，世事孰与。思我猗人，寘之晋序。有客信宿，独寐寤语。天高地卑，玄黄烟煴。人道交泰，自昔先民。耽文合好，辅德与仁。管叔罕侨，旷世鲜邻。修组绝结，玄弁生尘。咨我与子，遘会当身。琴瑟在御，永爱缠绵。瞻彼江澳，言咏其潭。所谓伊人，在川之阴。养和以泰，乐道之潜。锦衣尚䌹，至乐是耽。兴言永思，系怀所钦。爱而不见，独寐寤吟。诗以言志，先民是经。乃惠嘉讯，德音惟馨。钦咏繁藻，永结中情。华文伤实，世士所营。达人神化，反之混冥。交弃其数，言取其诚。思与哲人，独宝其贞。"
  },
  {
    "id": "weijin#1724",
    "title": "答陆士龙诗四首·中陵",
    "author": "郑丰",
    "content": "瞻彼中陵，兰蕙猗猗。显允君子，乐且有仪。沈仁育物，玄聪镜机。德充闱庭，名逸南畿。祁祁俊乂，言酌言依。鼓钟于宫，百里震声。亹亹令问，归我伟贞。厥振伊何，骏奔以惊。厥问伊何，民胥以宁。有鹤在阴，非子谁鸣。我有好爵，非子孰盈。潜龙遁初，有凤戢翚。王猷未泰，彝伦错违。皋门重管，资尔启扉。庶绩逌斁，非尔焉绥。翼翼京宇，尔瞻尔睎。民之胥望，如渴如饥。德音来惠，覆玩三周。沈润渊洞，逸藻云浮。结心所亲，曷变曷渝。路隔津梁，一韦限殊。终朝之思，三秋是逾。爱而不见，兴言踟蹰。"
  },
  {
    "id": "weijin#1725",
    "title": "赠陆士龙诗",
    "author": "孙拯",
    "content": "五龙戢号，云鸟纂纪。淳化既离，义风载始。轩冕垂容，文教乃理。奕奕洪族，盛德丰祀。于赫皇吴，应天统元。丞相文烈，公光赞勋。九命皇耀，茂德弥勤。华黻袭藻，金石载振。渊哉陆生，丕显洪胄。亦崇懿风，邈此弘裕。无竞厥德，丰光伊茂。文以义好，施以仁富。山积惟峻，道隆名遐。潜景在渊，龙跃承华。既淑尔仪，谁不允嘉。有漼重渊，载清其波。济济皇朝，峨峨髦士。序爵以贤，惟俊萃止。翩翻二宫，令问不已。乃迁华阁，皇典斯纪。思文大谟，恢我王猷。清风肆穆，雅宪允休。迈彼江川，邈此北流。微言兰馥，玉藻云浮。遭时之险，虎宰滔天。凭德美重，絷此俊贤。休否既亨，名以德渊。清徽伊铄，赞之弥坚。明明大象，玄鉴照微。显允君子，求福不回。善挹馀庆，险以德祈。澄浊以清，罔有不晖。释彼短寄，乐此窈冥。形以神和，思以情新。青云方乘，芳饵可捐。达观在一，万物自宾。制动以静，秘景在阴。灵根可栖，乐此隈岑。关楗重闭，谁和子音。瞻彼晨风，思托茂林。"
  },
  {
    "id": "weijin#1726",
    "title": "赠石季伦诗",
    "author": "嵇绍",
    "content": "人生禀五常，中和为至德。嗜欲虽不同，伐生所不识。仁者安其身，不为外物惑。事故诚多端，未若酒之贼。内以损性命，烦辞伤轨则。屡饮致疲怠，清和自否塞。阳坚败楚军，长夜倾宗国。诗书著明戒，量体节饮食。远希彭聃寿，虚心处冲默。茹芝味醴泉，何为昏酒色。"
  },
  {
    "id": "weijin#1727",
    "title": "悦晴诗",
    "author": "嵇含",
    "content": "劲风归巽林，玄云起重基。朝霞炙琼树，夕影映玉芝。翔凤晞轻翮，应龙曝纤鬐。百谷偃而立，大木颠复持。"
  },
  {
    "id": "weijin#1728",
    "title": "伉俪诗",
    "author": "嵇含",
    "content": "余执百两辔，之子咏采蘩。我怜圣善色，尔悦慈姑颜。裁彼双丝绢，著以同功绵。夏摇比翼扇，冬卧蛩蛩毡。饥食并根粒，渴饮一流泉。朝蒸同心羹，暮庖比目鲜。挹用合卺酳，受以连理盘。朝采同本芝，夕掇骈穗兰。临轩树萱草，中庭植合欢。"
  },
  {
    "id": "weijin#1729",
    "title": "登高诗",
    "author": "嵇含",
    "content": "七月有七日，蠢动思登高。显首稀干精，方类自相招。"
  },
  {
    "id": "weijin#1731",
    "title": "宴曜武堂诗",
    "author": "牵秀",
    "content": "沐浴洪流，饮服清芳。将结微根，永晞朝阳。恭承渥惠，庶无怠荒。"
  },
  {
    "id": "weijin#1732",
    "title": "祖孙楚诗",
    "author": "牵秀",
    "content": "受兹明命，作守西疆。"
  },
  {
    "id": "weijin#1733",
    "title": "四言诗",
    "author": "牵秀",
    "content": "乾道辅仁，坤德尚冲。"
  },
  {
    "id": "weijin#1734",
    "title": "诗",
    "author": "牵秀",
    "content": "高宗梦岩穴，姬文兆渭滨。群分邈十里，感应用形神。"
  },
  {
    "id": "weijin#1735",
    "title": "赠山涛诗",
    "author": "司马彪",
    "content": "苕苕椅桐树，寄生于南岳。上凌青云霓，下临千仞谷。处身孤且危，于何托余足。昔也植朝阳，倾枝俟鸾鷟。今者绝世用，倥偬见迫束。班匠不我顾，牙旷不我录。焉得成琴瑟，何由扬妙曲。冉冉三光驰，逝者一何速。中夜不能寐，抚剑起踯躅。感彼孔圣叹，哀此年命促。卞和潜幽冥，谁能证奇璞。冀愿神龙来，扬光以见烛。"
  },
  {
    "id": "weijin#1736",
    "title": "赠山涛诗",
    "author": "司马彪",
    "content": "翩翩野青雀，受性孤且微。昔生三河侧，鼓翼帝王畿。"
  },
  {
    "id": "weijin#1737",
    "title": "诗",
    "author": "司马彪",
    "content": "百草应节生，含气有深浅。秋蓬独何辜，飘遥随风转。长飙一飞薄，吹我之四远。搔首望故株，邈然无由返。"
  },
  {
    "id": "weijin#1738",
    "title": "诗 其一",
    "author": "司马彪",
    "content": "玉出阆风侧，珠生南海滨。奕奕不同阪，苏桂扬其芬。"
  },
  {
    "id": "weijin#1739",
    "title": "诗 其二",
    "author": "司马彪",
    "content": "烈烈玄飙起，粲粲繁霜凝。劲风回白雪，长川激素冰。"
  },
  {
    "id": "weijin#1740",
    "title": "诗 其三",
    "author": "司马彪",
    "content": "秋节良可悲，百华咸萎落。堂前柳随风，疏林树萧索。"
  },
  {
    "id": "weijin#1741",
    "title": "诗 其四",
    "author": "司马彪",
    "content": "左揽又翠羁，右抚犀象鞍。"
  },
  {
    "id": "weijin#1742",
    "title": "上巳会诗",
    "author": "阮修",
    "content": "三春之季，岁惟嘉时。灵雨既零，风以散之。英华扇耀，翔鸟群嬉。澄澄绿水，澹澹其波。修岸逶迤，长川相过。聊且逍遥，其乐如何。坐此修筵，临彼素流。嘉肴既设，举爵献酬。弹筝弄琴，新声上浮。不有七德，知者所娱。清濑瀺灂，菱葭芬敷。沈此芳钩，引彼潜鱼。委饵芳美，君子戒诸。"
  },
  {
    "id": "weijin#1743",
    "title": "感离诗",
    "author": "左芬",
    "content": "自我去膝下，倏忽逾再期。邈邈浸弥远，拜奉将何时。披省所赐告，寻玩悼离词。仿佛想容仪，欷歔不自持。何时当奉面，娱目于书诗。何以诉辛苦，告情于文辞。"
  },
  {
    "id": "weijin#1744",
    "title": "赠张弋阳诗",
    "author": "张翰",
    "content": "时道玄旷，阶轨难寻。散缨放冕，负剑长吟。昆弟等志，托兹幽林。玄墨澄气，虚静和心。惟我友爱，缠绵往昔。易尚去俗，携手林薄。轻露给朝，遗英饱夕。逍遥永日，何求何索。潜光重阴，抱悴如荣。绝路既续，舍我遐征。刺带皇域，升降都城。爰赖爰慕，忡予中情。负薪弗克，耕者妨力。仲仪弹弦，顾瞻先职。遗其绵绵，忧心惨恻。乃抗乃拔，释我绕邑。将逝命驾，陟彼郊圻。和鸾摇响，载驱载驰。言告分别，言告言归。心怨辞苦，张高弦哀。杨柳可卷，去在斯时。流液可年，岂云旋归。行役必偕，伤我长离。借喻孤禽，矜翼翩栖。昔我惟乐，群居多跱。今我斯怀，缠绵万里。人亦有分，或通或否。行矣免致，我诚永已。"
  },
  {
    "id": "weijin#1745",
    "title": "周小史诗",
    "author": "张翰",
    "content": "翩翩周生，婉娈幼童。年十有五，如日在东。香肤柔泽，素质参红。团辅圆颐，菡萏芙蓉。尔刑既淑，尔服亦鲜。轻车随风，飞雾流烟。转侧猗靡，顾盻便妍。和颜善笑，美口善言。"
  },
  {
    "id": "weijin#1746",
    "title": "杂诗三首 其一",
    "author": "张翰",
    "content": "暮春和气应，白日照园林。青条若总翠，黄华如散金。嘉卉亮有观，顾此难久耽。延颈无良涂，顿足托幽深。荣与壮俱去，贱与老相寻。观乐不照颜，惨怆发讴吟。讴吟何嗟及，古人可慰心。"
  },
  {
    "id": "weijin#1747",
    "title": "杂诗三首 其二",
    "author": "张翰",
    "content": "东邻有一树，三纪裁可拱。无花复无实，亭亭云中竦。隙禽不为巢，短翮莫肯任。"
  },
  {
    "id": "weijin#1748",
    "title": "杂诗三首 其三",
    "author": "张翰",
    "content": "忽有一飞鸟，五杂英华华。一鸣众鸟至，再鸣众鸟罗。长鸣摇羽翼，百鸟互相和。"
  },
  {
    "id": "weijin#1749",
    "title": "思吴江歌",
    "author": "张翰",
    "content": "秋风起兮佳景时。吴江水兮鲈鱼肥。三千里兮安未归。恨难得兮仰天悲。"
  },
  {
    "id": "weijin#1750",
    "title": "赠司隶傅咸诗",
    "author": "张载",
    "content": "皇灵阐曜，流英敷醇。苞光含素，以授哲人。于赫洪烈，实子厥真。虑该道机，思穷妙神。汪穆其度，焕蔚其文。实茂成秋，华繁荣春。清藻既振，乃郁乃彬。德风云畅，休声响震。侔踪古昔，越轨曩朝。外骇方域，内冠皇僚。峨峨峻极，谁其能超。出莅宰守，播化丞苗。入毗帝猷，翼赞均陶。道殊颜孔，勋拟伊皋。太上立本，至虚是崇。猗欤清规，允迪斯冲。韬纳无方，以光徽融。嗟我昏曚，怀贤仰风。思存豫属，厕于末徒。沐浴芳源，仪形训模。重仞幽秘，愿陟其涂。彼海汤汤，涓流所归。鳞宗龙翔，鸟慕凤飞。瞻顾高景，曷云能违。未见君子，载渴载饥。"
  },
  {
    "id": "weijin#1751",
    "title": "诗",
    "author": "张载",
    "content": "太谷石榴，木滋之最。肤如凝脂，汁如清濑。江南都蔗，张掖丰柿。三巴黄甘，瓜州素柰。凡此数品，殊美绝快。渴者所思，铭之裳带。"
  },
  {
    "id": "weijin#1753",
    "title": "赠虞显度诗",
    "author": "张载",
    "content": "畴昔协兰芳，缱绻在华年。嘉好结平素，分著寮友前。谓得终遐日，绸缪永周旋。吾子遭不造，遘闵丁忧艰。俾我失良朋，谁与吐话言。一日为三秋，岁况乃三年。离居一何阔，结思如回川。"
  },
  {
    "id": "weijin#1754",
    "title": "招隐诗",
    "author": "张载",
    "content": "出处虽殊途，居然有轻易。山林有悔恪，人间实多累。鹓雏翔穹冥，蒲且不能视。鹳鹭遵皋渚，数为矰所系。隐显虽在心，彼我共一地。不见巫山火，芝艾岂相离。去来捐时俗，超然辞世伪。得意在丘中，安事愚与智。"
  },
  {
    "id": "weijin#1755",
    "title": "七哀诗二首 其一",
    "author": "张载",
    "content": "北芒何垒垒。高陵有四五。借问谁家坟。皆云汉世主。恭文遥相望。原陵郁膴膴。季世丧乱起。贼盗如豺虎。毁壤过一抔。便房启幽户。珠柙离玉体。珍宝见剽虏。园寝化为墟。周墉无遗堵。蒙茏荆棘生。蹊径登童竖。狐兔窟其中。芜秽不复扫。颓陇并垦发。萌隶营农圃。昔为万乘君。今为丘中土。感彼雍门言。凄怆哀今古。"
  },
  {
    "id": "weijin#1756",
    "title": "七哀诗二首 其二",
    "author": "张载",
    "content": "秋风吐商气，萧瑟扫前林。阳鸟收和响，寒蝉无馀音。白露中夜结，木落柯条森。先光驰北陆，浮景忽西沈。顾望无所见，唯睹松柏阴。肃肃高桐枝，翩翩栖孤禽。仰听离鸿鸣，俯闻蜻蛚吟。哀人易感伤，触物增悲心。丘陇日已远，缠绵弥思深。忧来令发白，谁云愁可任。徘徊向长风，泪下沾衣襟。"
  },
  {
    "id": "weijin#1757",
    "title": "霖雨诗",
    "author": "张载",
    "content": "霏雨馀旬朔，蒙昧日夜坠。何以解愁怀，置酒招亲类。啾啾丝竹作，伶人奏奇秘。悲歌结流风，逸响回秋气。"
  },
  {
    "id": "weijin#1758",
    "title": "拟四愁诗四首 其一",
    "author": "张载",
    "content": "我所思兮在南巢，欲往从之巫山高。登崖远望涕泗交，我之怀矣心伤劳。佳人遗我筒中布，何以赠之流黄素。愿因飘风超远路，终然莫致增永慕。"
  },
  {
    "id": "weijin#1759",
    "title": "拟四愁诗四首 其二",
    "author": "张载",
    "content": "我所思兮在朔湄，欲往从之白雪霏。登崖永眺涕泗颓，我之怀矣心伤悲。佳人遗我云中翮，何以赠之连城璧。愿因归鸿超遐隔，终然莫致增永积。"
  },
  {
    "id": "weijin#1760",
    "title": "拟四愁诗四首 其三",
    "author": "张载",
    "content": "我所思兮在陇原。欲往从之隔秦山。登崖远望涕泗连。我之怀矣心伤烦。佳人遗我双角端。何以赠之雕玉环。愿因行云超重峦。终然莫致增永叹。"
  },
  {
    "id": "weijin#1761",
    "title": "拟四愁诗四首 其四",
    "author": "张载",
    "content": "我所思兮在营州，欲往从之路阻修。登崖远望涕泗流，我之怀矣心伤忧。佳人遗我绿绮琴，何以赠之双南金。愿因流波超重深，终然莫致增永吟。"
  },
  {
    "id": "weijin#1762",
    "title": "述怀诗",
    "author": "张载",
    "content": "跋涉山川，千里告辞。杨了哭歧，墨氏感丝。云乖雨绝，心乎怆而。"
  },
  {
    "id": "weijin#1763",
    "title": "诗",
    "author": "张载",
    "content": "灵象运天机，日月如激电。秋风兼夜戒，微霜凄旧院。嘉木殒兰圃，芳草悴之菀。嘤嘤南翔雁，翩翩辞归燕。玉肌随爪素，嘘气应口见。敛襟思轻衣，出入忘华扇。睹物识时移，顾已知节变。"
  },
  {
    "id": "weijin#1764",
    "title": "诗",
    "author": "张载",
    "content": "白日随天回，皦皦圆如规。踊跃旸谷中，上登扶桑枝。"
  },
  {
    "id": "weijin#1765",
    "title": "诗",
    "author": "张载",
    "content": "气力渐衰损，鬓发终以皓。昔为春月华，今为秋日草。"
  },
  {
    "id": "weijin#1766",
    "title": "送钟参军诗",
    "author": "张载",
    "content": "善见理不拔，阐道播徽容。"
  },
  {
    "id": "weijin#1767",
    "title": "赠棘子琰诗",
    "author": "张载",
    "content": "輶车运在轮，飞骨须六翮。"
  },
  {
    "id": "weijin#1768",
    "title": "泛湖诗",
    "author": "张载",
    "content": "春菰芽露碧，水荇叶连青。"
  },
  {
    "id": "weijin#1769",
    "title": "登台诗",
    "author": "张载",
    "content": "远望涕泗流。"
  },
  {
    "id": "weijin#1770",
    "title": "咏史",
    "author": "张协",
    "content": "昔在西京时，朝野多欢娱。蔼蔼东都门，群公祖二疏。朱轩曜金城，供帐临长衢。达人知止足，遗荣忽如无。抽簪解朝衣，散发归海隅。行人为陨涕，贤哉此大夫。挥金乐当年，岁暮不留储。顾谓四座宾，多财为累愚。清风激万代，名与天壤俱。咄此蝉冕客，君绅宜见书。"
  },
  {
    "id": "weijin#1771",
    "title": "杂诗十首 其二",
    "author": "张协",
    "content": "大火流坤维，白日驰西陆。浮阳映翠林，回飙扇绿竹。飞雨洒朝兰，轻露栖业菊。龙蛰暄气凝，天高万物肃。弱条不重结，芳蕤岂再馥。人生瀛海内，忽如鸟过目。川上之欢逝，前修以自勖。"
  },
  {
    "id": "weijin#1772",
    "title": "杂诗十首 其三",
    "author": "张协",
    "content": "金风扇素节，丹霞启阴期。腾云似涌烟，密雨如散丝。寒花发黄采，秋草含录滋。闲居玩万物，离群恋所思。案无萧氏牍，庭无贡公綦。高尚遗王侯，道积自成基。至人不婴物，馀风足染时。"
  },
  {
    "id": "weijin#1773",
    "title": "杂诗十首 其五",
    "author": "张协",
    "content": "昔我资章甫，聊以适诸越。行行入幽荒，瓯骆从祝发。穷年非所用，此货将安设。瓴甋夸玙璠，鱼目笑明月。不见郢中歌，能否居然别。阳春无和者，巴人皆下节。流俗多昏迷，此理谁能察。"
  },
  {
    "id": "weijin#1774",
    "title": "杂诗十首 其六",
    "author": "张协",
    "content": "朝登鲁阳关，狭路峭且深。流涧万馀丈，围木数千寻。咆虎响穷山，鸣鹤聒空林。凄风为我啸，百籁坐自吟。感物多思情，在险易常心。劫来戒不虞，挺辔越飞岑。王阳驱九折，周文走岑崟。经阻贵勿迟，此理著来今。"
  },
  {
    "id": "weijin#1775",
    "title": "杂诗十首 其七",
    "author": "张协",
    "content": "此乡非吾地，此郭非吾城。羁旅无定心，翩翩如悬旌。出睹军马阵，入闻鞞鼓声。常惧羽檄飞，神武一朝征。长铗鸣鞘中，烽火列边亭。舍我衡门衣，更被缦胡缨。畴昔怀微志，帷幕窃所经。何必操干戈，堂上有奇兵。折冲樽俎间，制胜在两楹。巧迟不足称，拙速乃垂名。"
  },
  {
    "id": "weijin#1776",
    "title": "杂诗十首 其八",
    "author": "张协",
    "content": "述职投边城，羁束戎旅间。下车如昨日，望舒四五圆。借问此何时，胡蝶飞南园。流波恋旧浦，行云思故山。闽越衣文蛇，胡马愿度燕。风土安所习，由来有固然。"
  },
  {
    "id": "weijin#1777",
    "title": "杂诗十首 其九",
    "author": "张协",
    "content": "结宇穷冈曲，耦耕幽薮阴。荒庭寂以间，幽岫峭且深。凄风起东谷，有渰兴南岑。虽无箕毕期，肤寸自成霖。泽雉登垄雊，寒猿拥条吟。溪壑无人迹，荒楚郁萧森。投耒循岸垂，时闻樵采音。重基可拟志，回渊可比心。养真尚我为，道胜贵陆沈。游思竹素园，寄辞翰墨林。"
  },
  {
    "id": "weijin#1778",
    "title": "杂诗十首 其十",
    "author": "张协",
    "content": "墨蜧跃重渊，商羊舞野庭。飞廉应南箕，丰隆迎号屏。云根临八极，雨足洒四溟。霖沥过二旬，散漫亚九龄。阶下伏拉涌，堂上水衣生。洪潦浩方割，人怀昏垫情。沈液漱陈根，绿叶腐秋茎。里无曲突烟，路无行轮声。环堵自颓毁，垣闾不隐形。尺烬重寻桂，红粒贵瑶琼。君子守固穷，在约不爽贞。虽荣田方赠，惭为沟壑名。取志于陵子，比足黔娄生。"
  },
  {
    "id": "weijin#1779",
    "title": "杂诗",
    "author": "张协",
    "content": "太昊启东节，春郊礼青祗。鹰化日夜分，雷动寒暑离。飞泽洗冬条，浮飙解春澌。采虹缨高云，文虬鸣阴池。冲气扇九垠，苍生衍四垂。时至万实成，化周天地移。"
  },
  {
    "id": "weijin#1780",
    "title": "游仙诗",
    "author": "张协",
    "content": "峥嵘玄圃深，嵯峨天岭峭。亭馆笼云构，修梁流三曜。兰葩盖岭披，清风绿隙啸。"
  },
  {
    "id": "weijin#1781",
    "title": "诗",
    "author": "张协",
    "content": "天气清和，野有甘瓜。"
  },
  {
    "id": "weijin#1782",
    "title": "采菱鸿",
    "author": "张协",
    "content": "乘鹢舟兮为水嬉。临芳洲兮拔灵芝。"
  },
  {
    "id": "weijin#1783",
    "title": "三月三日应诏诗二首 其一",
    "author": "闾丘冲",
    "content": "暮春之月，春服既成。阳升土润，冰涣川盈。馀萌达壤，嘉木敷荣。后皇宣游，既宴且宁。光光华辇，诜诜从臣。微风扇秽，朝露翳尘。上荫丹幄，下藉文茵。临川挹盥，濯故洁新。俯镜清流，仰睇天津。蔼蔼华林，岩岩景阳。业业峻宇，奕奕飞梁。垂荫倒景，若沈若翔。"
  },
  {
    "id": "weijin#1784",
    "title": "三月三日应诏诗二首 其二",
    "author": "闾丘冲",
    "content": "浩浩白水，泛泛龙舟。皇在灵沼，百辟同游。击棹清歌，鼓枻行酬。闻乐咸和，具醉斯柔。在昔帝虞，德被遐荒。干戚在庭，苗民来王。今我哲后，古圣齐芳。惠此中国，以绥四方。元首既明，股肱惟良。乐酒今日，君子惟康。"
  },
  {
    "id": "weijin#1785",
    "title": "招隐诗",
    "author": "闾丘冲",
    "content": "大道旷且夷，蹊路安足寻。经世有险易，隐显处存心。嗟哉岩岫士，归来从所钦。"
  },
  {
    "id": "weijin#1786",
    "title": "赠挚仲洽诗",
    "author": "杜育",
    "content": "之子于归，言秣其驹。矧乃斯人，乃迈乃徂。虽非显甫，饯彼百壶。虽非张仲，将脍河鱼。人亦有言，贵在同音。虽曰翻飞，曾未异林。顾恋同枝，增其慨心。望尔不遐，无金玉音。"
  },
  {
    "id": "weijin#1787",
    "title": "金谷诗",
    "author": "杜育",
    "content": "既而慨而，感此离析。"
  },
  {
    "id": "weijin#1788",
    "title": "诗",
    "author": "杜育",
    "content": "临下览群动。"
  },
  {
    "id": "weijin#1789",
    "title": "答伏武仲诗",
    "author": "挚虞",
    "content": "崇山栖凤，广泉含螭。洋洋大府，俊德攸宜。用集群英，参翼弘规。皇晖增曜，明两作离。爰有伏生，东夏之秀。盛德如新，畜智如旧。储材积艺，待时而茂。九德殊涂，道将焉就。邂逅之遇，良愿是适。同闬比屋，笑语卒获。望宋谓近，曾不咫尺。一苇则杭，矧兹隔壁。既近其室，不远其心。齐此笃爱，惠予好音。金声玉振，文艳旨深。孰不歌咏，被之瑟琴。"
  },
  {
    "id": "weijin#1790",
    "title": "赠褚武良以尚书出为安东诗",
    "author": "挚虞",
    "content": "荡荡大晋，奄有八荒。畿服既宁，守在四疆。桓桓褚侯，镇彼遐方。变文膺武，武步龙骧。武有七德，众鲜克举。帝用是难，训咨既普。虽有周亲，唯能是与。大周之吉，归美于褚。褚侯之迈，人望实大。企彼江淮，眇焉如带。智名不彰，能功斯废。靡德而称，靡仁而赖。济济百辟，穆穆皇朝。虽则异事，谁非同寮。出者眷之，处者恋之。情发于中，用著斯诗。"
  },
  {
    "id": "weijin#1791",
    "title": "赠李叔龙以尚书郎迁建平太守诗",
    "author": "挚虞",
    "content": "我有良朋，时惟李生。拊翼岐蜀，翻飞上京。明试以功，聿骏有声。三载考绩，剖符建平。惟彼建平，居江之濑。明明在上，率下和会。谁谓水深，曾不浮芥。谁谓旷远，王道无外。亦既受命，作式南蕃。枢机之发，化流夷蛮。多见阙殆，以慎尔愆。无自立辟，而逾短垣。龙爱同泉，凤恋共林。之子云往，我劳弥深。既有行李，以通其音。南龟象齿，实将云心。"
  },
  {
    "id": "weijin#1792",
    "title": "答杜育诗",
    "author": "挚虞",
    "content": "越有杜生，既文且哲。龙跃颍豫，有声彰澈。赖兹三益，如琢如切。好以义结，友以文会。岂伊在高，分定倾盖。其人如玉，美彼生刍。钟鼓匪乐，安用百壶。老夫灌灌，离群索居。怀恋结好，心焉怅如。"
  },
  {
    "id": "weijin#1793",
    "title": "雍州诗",
    "author": "挚虞",
    "content": "于皇先王，经启九有。有州惟雍，居京之右。土载奥区，山包神薮。嘉生惟繁，庶类伊阜。悠悠州域，有华有戎。外接皮服，内含岐丰。周馀既没，夷德未终。莫不慕义，易俗移风。"
  },
  {
    "id": "weijin#1794",
    "title": "逸骥诗",
    "author": "挚虞",
    "content": "逸骥无镳辔，胜陆从长川。剪落就羁靮，飞轩蹑云烟。"
  },
  {
    "id": "weijin#1795",
    "title": "三月三日诗",
    "author": "王赞",
    "content": "招摇启运，寒暑代新。亹亹不舍，如彼行云。猗猗季月，穆穆和春。皇储降止，宴及嘉宾。嘉宾伊何，具惟姻族。如彼葛藟，衍于樛木。郁郁近侍，岩岩台狱。庶寮鳞次，以崇天禄。如彼昆山，列此琚玉。巍巍天阶，亦降列宿。右载元首，左光储副。大祚无穷，天地为寿。"
  },
  {
    "id": "weijin#1796",
    "title": "侍皇太子宴始平王诗",
    "author": "王赞",
    "content": "亹亹圣胤，继明重体。乐此棠棣，其甘如荠。我有嘉宴，以洽百礼。煌煌同族，蔼蔼王僚。惟中惟外，如琼如瑶。湛湛朝云，德靡不覆。玄黄所缀，文成彩绣。政以神和，乐以安奏。一人有庆，万邦是佑。"
  },
  {
    "id": "weijin#1797",
    "title": "侍皇太子祖道楚淮南二王诗",
    "author": "王赞",
    "content": "于明圣晋，仰统天绪。易以明险，简以识阻。研彼群虑，俾侯授土。郁郁二王，祗承皇命。睹离鉴亲，观礼知盛。皇储降会，延于公姓。瞻彼行役，并甜同林。分涂殊轨，靡不回心。"
  },
  {
    "id": "weijin#1798",
    "title": "皇太子会诗",
    "author": "王赞",
    "content": "玄阴受谢，青阳启号。气以升新，光以永照。"
  },
  {
    "id": "weijin#1799",
    "title": "杂诗",
    "author": "王赞",
    "content": "朔风动秋草，边马有归心。胡宁久分析，靡靡忽至今。王事离我志，殊隔过商参。昔往鸧鹒鸣，今来蟋蟀吟。人情怀旧乡，客鸟思故林。师涓久不奏，谁能宣我心。"
  },
  {
    "id": "weijin#1800",
    "title": "献长安君安仁诗",
    "author": "潘尼",
    "content": "峨峨嵩岳，有岩其峻。奕弈茂宗，载挺英俊。仍代垂芳，金声玉润。固天纵之，应期翼晋。翼晋伊何，惟国之桢。明理内照，流风外馨。出敷五教，入赞典刑。黎人既乂，庶狱既清。邦人宗德，朝野归真。乃铨国议，乃综彝伦。优劣冈差，褒贬齐均。九流顺序，百郡望尘。出不辞难，处不闷滞。望色斯听，温言则厉。志在恤人，损已济代。复宰旧都，三命而逝。赫矣旧都，实惟西京。人不安业，盗贼公行。帝用西顾，朝简英清。佥曰我君，勋绩维明。西京伊何，实崄实遐。右带湃陇，东接二华。我政既平，我化惟嘉。肃之斯威，绥之斯和。卓公化密，国侨相郑。名垂载籍，勋加百姓。今在潘后，实有惠政。岂羡在昔，于兹亦盛。仆夫授策，发轫皇都。亲戚鳞集，祖饯肥涂。嘉肴纷错，清酒百壶。饮者未酲，宴不及娱。曜灵速迈，王制难违。投觞即路，忧公忘私。衮职有阙，思君之归。将升皇极，入侍紫微。否泰靡常，变通有时。煌煌帝载，俟君而熙。愿崇大业，克俊良期。屏营怀慕，舒愤献诗。"
  },
  {
    "id": "weijin#1801",
    "title": "赠司空掾安仁诗",
    "author": "潘尼",
    "content": "桓桓上宰，穆穆四门。投纶沧海，结纲昆仑。迅翼争赴，游鳞竞奔。美哉逸轨，放辔无前。放辔伊何，杖策来游。颉颃将相，高揖王侯。华茂九春，实繁三秋。骋辞泉踊，敷藻云浮。表奇髫龀，成名弱冠。令德内光，文雅外焕。幽冥必探，凝滞必散。终贾杜口，杨班韬翰。我车既驾，我弓既招。既升尺木，将游云霄。纳言帝侧，正色皇朝。华组鸣佩，飞蝉曜貂。人亦有言，人恶其上。至乐贵和，大礼崇敬。泉不可凌，必也心竞。伐善施劳，称人所病。文侯焉轼，干木在庭。子奇何盛，车有老成。昔闻颜子，今也吾生。克己复礼，在贵不盈。杂采故乡，扬辉蓬宇。文绣煌煌，衣裳楚楚。何以会宾，筚门环堵。何以备肴，杀鸡为黍。伊余鄙夫，秩卑才朽。温温恭人，恂恂善诱。坐则接茵，行则携手。义惟诸父，好同朋友。年时易逝，进德苦晚。嘉彼骏逸，愧此疲蹇。虽欲望尘，前驱遂远。解衔散辔，徘徊吴阪。收迹衡门，旋轸上京。主事之殷，以君之明。缉熙台鼎，协济和羹。歧路多怀，赋诗赠行。"
  },
  {
    "id": "weijin#1802",
    "title": "赠陆机出为吴王郎中令诗",
    "author": "潘尼",
    "content": "东南之美，曩惟延州。显允陆生，于今鲜俦。振鳞南海，濯翼清流。婆娑翰林，容与坟丘。玉以瑜润，随以光融。乃渐上京，羽仪储宫。玩尔清藻，味尔芳风。泳之弥广，挹之弥冲。昆山何有，有瑶有珉。及尔同僚，具惟近臣。予涉素秋，子登青春。愧无老成，厕彼日新。祁祁大邦，惟桑惟梓。穆穆伊人，南国之纪。帝曰尔谐，惟王卿士。俯楼从命，奚恤奚喜。我车既巾，我马既秣。星陈夙驾，载脂载辖。婉娈二宫，徘徊殿闼。醪澄莫飨，孰慰饥渴。昔子忝私，贻我蕙兰。今子徂东，何以赠旃。寸晷惟宝，岂无玙璠。彼美陆生，可与晤言。"
  },
  {
    "id": "weijin#1803",
    "title": "答陆士衡诗",
    "author": "潘尼",
    "content": "顾兹蓬蔚，厕根兰陂。膏泽虽均，华不足披。逮春不茂，未秋先萎。子濯鳞翼，我挫羽仪。愿言难常，载合载离。昔游禁闼，祗畏夕惕。今放丘园，纵心夷易。口咏新诗，目玩文迹。予志耕圃，尔勤王役。惭无琬琰，以詶尺璧。"
  },
  {
    "id": "weijin#1804",
    "title": "答傅咸诗并序",
    "author": "潘尼",
    "content": "悠悠群吏，非子不整。嗷嗷众议，非子不靖。忽荷略纽，握网提领。矫矫贞臣，惟国之屏。"
  },
  {
    "id": "weijin#1805",
    "title": "七月七日侍皇太子宴玄圃园诗",
    "author": "潘尼",
    "content": "商风初授，辰火微流。朱明送夏，少昊迎秋。嘉禾茂园，方草被畴。于时我后，以豫以游。"
  },
  {
    "id": "weijin#1806",
    "title": "上巳日帝会天渊池诗",
    "author": "潘尼",
    "content": "青春暮月，六气和理。律应姑洗，日惟元巳。谷风散凝，微阳戒始。春服既成，明灵降祉。"
  },
  {
    "id": "weijin#1807",
    "title": "皇太子上巳日诗",
    "author": "潘尼",
    "content": "玉衡连极，招摇指辰。太昊司方，句芒御春。"
  },
  {
    "id": "weijin#1808",
    "title": "巳日诗",
    "author": "潘尼",
    "content": "霭霭疏圃，载繁载荣。淡淡天泉，载渌载清。"
  },
  {
    "id": "weijin#1809",
    "title": "释奠诗",
    "author": "潘尼",
    "content": "敦书请业，研几通理。尊师重道，释奠崇祀。德成教伦，孰云不祉。"
  },
  {
    "id": "weijin#1810",
    "title": "诗",
    "author": "潘尼",
    "content": "八珍代羞，六饭迭举。"
  },
  {
    "id": "weijin#1811",
    "title": "皇太子集应令诗",
    "author": "潘尼",
    "content": "圣朝命方岳，爪牙司北邻。皇储延笃爱，设饯送远宾。谁应今日宴，具惟廊庙臣。置酒宣猷庭，击鼓灵沼滨。沾恩洽明两，遭德会阳春。羽觞飞醽醁，芳馔备奇珍。巴渝二八奏，妙舞鼓铎振。长袂生回飙，曲裾扬轻尘。"
  },
  {
    "id": "weijin#1812",
    "title": "皇太子社诗",
    "author": "潘尼",
    "content": "太簇协青阳，履端发岁首。孟月涉初旬，吉日唯上酉。我后迩天休，设社祈遐耇。"
  },
  {
    "id": "weijin#1813",
    "title": "三月三日洛水作诗",
    "author": "潘尼",
    "content": "晷运无穷已，时逝焉可追。斗酒足为欢，临川胡独悲。暮春春服成，百草敷英蕤。聊为三日游，方驾结龙旗。廊庙多豪俊，都邑有艳姿。朱轩荫兰皋，翠幕映洛湄。临岸濯素手，涉水搴轻衣。沈钩出比目，举弋落双飞。羽觞乘波进，素卵随流归。"
  },
  {
    "id": "weijin#1814",
    "title": "赠河阳诗",
    "author": "潘尼",
    "content": "虑生化单父，子奇莅东阿。桐乡建遗烈，武城播弦歌。逸骥腾夷路，潜龙跃洪波。弱冠步鼎铉，既立宰三河。流声馥秋兰，擒藻艳春华。徒美天姿茂，岂谓人爵多。"
  },
  {
    "id": "weijin#1815",
    "title": "赠侍御史王元贶诗",
    "author": "潘尼",
    "content": "昆山积琼玉，广厦构众材。游鳞萃灵沼，抚翼希天阶。膏兰孰为消，济治由贤能。王侯厌崇礼，回迹清宪台。蠖屈固小往，龙翔乃大来。协心毗圣世，毕力赞康哉。"
  },
  {
    "id": "weijin#1816",
    "title": "赠长安令刘正伯诗",
    "author": "潘尼",
    "content": "游鸾凭太虚，腾鳞托浮霄。过蒙嘉时会，假翼陵扶瑶。疲惫充时管，及余再同僚。并迹侍储宫，携手登皇朝。刘侯无西都，迈绩参豹乔。德厚化必深，政明奸自消。万寻由积篑，千里一步超。尔其骋逸轨，远涂固可要。"
  },
  {
    "id": "weijin#1817",
    "title": "赠陇西太守张仲治诗",
    "author": "潘尼",
    "content": "二八由唐显，财以多士隆。群灵感韶运，理翮应翔风。张生拔幽华，苹蘩登二宫。未几振朱锦，剖符抚西戎。及子仍同僚，赠言贻尔躬。威刑有时用，唯德可令终。"
  },
  {
    "id": "weijin#1818",
    "title": "赠荥阳太守吴子仲诗",
    "author": "潘尼",
    "content": "大晋盛得人，储宫畜髦士。吴侯降高质，剖符授千里。垂覆岂他乡，回光临桑梓。寮类感岐路，黎庶思知耻。老氏喻小鳞，曹参寄狱市。无谓敝邑陋，覆篑由兹起。"
  },
  {
    "id": "weijin#1819",
    "title": "答杨士安诗",
    "author": "潘尼",
    "content": "逝将辞储宫，栖迟集南畿。不误百里贱，徒惜年志衰。踌躇顾城阙，怨恋慕端闱。俊德贻妙诗，敷藻发甭徽。愧彼褒崇过，感此歧路悲。"
  },
  {
    "id": "weijin#1820",
    "title": "送卢弋阳景宣诗",
    "author": "潘尼",
    "content": "杨朱焉所哭，歧路重别离。屈原何伤悲，生离情独哀。知命虽无忧，仓卒意低回。欢气从中发，洒泪随襟颓。九重不常键，阊阖有时开。愧无贮衣献，贻言取储怀。"
  },
  {
    "id": "weijin#1821",
    "title": "迎大驾诗",
    "author": "潘尼",
    "content": "南山郁岑崟，洛川迅且急。青松荫修岭，绿蘩被广隰。朝日顺长涂，夕暮无所集。归云乘幰浮，凄风寻帷入。道逢深识士，举手对吾揖。世故尚未夷，崤函万崄沚。狐狸夹两辕，豺狼当路立。翔凤婴笼槛，骐骥见维絷。俎豆昔尝闻，军旅素未习。且少停君驾，徐待干戈戢。"
  },
  {
    "id": "weijin#1822",
    "title": "逸民吟 其一",
    "author": "潘尼",
    "content": "我顾傲世自遗。舒志六合。由巢是追。沐浴池洪迅羽衣。陟彼名山。采此芝薇。朝云叆叇。行露未晞。游鱼群戏。翔鸟双飞。逍遥博观。日晏忘归。嗟哉世士。从我者谁。"
  },
  {
    "id": "weijin#1823",
    "title": "逸民吟 其二",
    "author": "潘尼",
    "content": "我愿遁居，隐身岩穴。宠辱弗荣，谁能羁绁。"
  },
  {
    "id": "weijin#1824",
    "title": "送大将军掾卢晏诗",
    "author": "潘尼",
    "content": "赠物虽陋薄，识意在忘言。琼琚尚交好，桃李贵往还。萧艾苟见纳，贻我以芳兰。"
  },
  {
    "id": "weijin#1825",
    "title": "赠汲郡太守李茂彦诗",
    "author": "潘尼",
    "content": "离索何惆怅，后会未可希。河朔贵相忘，歧路安足悲。"
  },
  {
    "id": "weijin#1826",
    "title": "赠刘佐诗",
    "author": "潘尼",
    "content": "要言将谁苦，聊以贻友生。念我二三贤，规我无隐情。"
  },
  {
    "id": "weijin#1827",
    "title": "游西岳诗",
    "author": "潘尼",
    "content": "驾言游西岳，寓目二华山。金楼虎珀阶，象榻玳瑁筵。中有神秀士，不知几何年。"
  },
  {
    "id": "weijin#1828",
    "title": "长至诗",
    "author": "潘尼",
    "content": "浑仪赋四气，玉衡运招摇。灵晷修期夕，日南始今朝。"
  },
  {
    "id": "weijin#1829",
    "title": "诗 其一",
    "author": "潘尼",
    "content": "尺璧信易遗，寸晷难可逾。成名非我事，所玩琴与书。"
  },
  {
    "id": "weijin#1830",
    "title": "诗 其二",
    "author": "潘尼",
    "content": "鸾鸟栖堂庑，不若翔寥廓。"
  },
  {
    "id": "weijin#1831",
    "title": "答石崇诗",
    "author": "棘腆",
    "content": "昔我不造，备尝颠沛。后土倾基，皇天陨盖。少怀蒙昧，长无耿介。遗训莫闻，出入靡赖。如彼泉流，不绝若带。终怀永思，感昔康泰。我舅敷命，于彼徐方。载咏陟岵，言念渭阳。乃溯洪流，泛身馀艎。宵寝晨逝，曷路之长。亦既至止，愿言以写。爰有石侯，作镇东夏。宽以抚戎，从容柔雅。兽啸幽岩，翔风扇起。逸响既振，众听倾耳。恂恂善诱，大揖群士。宗道投意，结心万里。我固其终，人结其始。宗道伊何，英朗特俊。如彼凌高，日以增峻。隰朋有慕，颜生希舜。游志域外，涤除鄙吝。仰止晨风，豫登数仞。我闻有言，居安思危。位极则迁，势至必移。上德无欲，遗道不为。妙识先觉，通梦皇羲。窃睹党奥，钦蹈明规。"
  },
  {
    "id": "weijin#1832",
    "title": "赠石季伦诗",
    "author": "棘腆",
    "content": "深蒙君子眷，雅顾出群俗。受宝取诸怀，所赠非珠玉。凡我二三子，执手携玉腕。嘉言从所好，企予结云汉。望风整轻翮，因虚举双翰。朝游情渠侧，日夕登高馆。"
  },
  {
    "id": "weijin#1833",
    "title": "赠石崇",
    "author": "棘腆",
    "content": "翕如翔云会，忽若惊风散。分给怀离析，对乐增累叹。"
  },
  {
    "id": "weijin#1834",
    "title": "赠杜方叔诗",
    "author": "棘嵩",
    "content": "爰有良木，结基崇岸。孤根挺茂，艳此丰干。晞曜朝阳，接润辰汉。如彼芳松，繁华冬粲。厥艳伊何，重英累茂。厥粲伊何，既苗而秀。绰矣杜生，应期特授。人以位瞻，而能义富。浩浩万区，悠悠俗网。变化无际，谁鉴其象。慎微将来，积著在往。惟子居之，久而不爽。名以实显，形端景立。弘之匪他，唯我所执。文莫如人，瞻望弗及。若在闻一，其殆知十。肇允发纵，履霜之始。乃自童蒙，芳葩桑梓。鸣鹤在阴，縻爵君子。羽仪上京，弱冠来仕。在动能跃，处静思默。既宣厥文，亦茂其德。韫玉蓬林，亢衡上国。洪音振朗，晖曜四塞。达节无累，贵彼修身。不求善己，而务得人。进替惟意，与时屈申。万物云云，飘若埃尘。假翼岩阿，束翮景云。挫锐者易，鲜能解纷。德之休明，卓焉出群。岂独吴起，高谢田文。余与吾生，处非先后。神结倾盖，情固白首。推年下交，以文会友。忠焉之诲，望子善诱。积细靡队，一覆斯崇。训致以道，坚冰则终。虽小必大，无往不隆。嗟我良朋，敬承清风。"
  },
  {
    "id": "weijin#1835",
    "title": "赠荀彦将诗",
    "author": "棘嵩",
    "content": "光光国宝，曰瑜曰瑾。济济清朝，曰髦曰俊。瑜瑾既琢，有温其润。髦俊既集，芳风其振。显允荀生，天挺厥真。沈识胁敏，温粹淑仁。初应宰命，徽音惟新。遂假蒲密，简在至神。时惟惠后，黎人攸绥。乃授明德，赋政近畿。戢翼太清，翻然凤飞。寻此遐跃，曜彼远晖。昔在豹产，显名当时。及尔祖公，播声于兹。赫赫显名，在尔扬之。穆穆播声，在尔光之。孰谓玉宝，匪我所珍。孰谓言轻，乃重千钧。勉树惠化，敬乃厥身。引领南望，望子清尘。"
  },
  {
    "id": "weijin#1836",
    "title": "答杜育诗",
    "author": "棘嵩",
    "content": "矫矫骏足，繁缨朱就。"
  },
  {
    "id": "weijin#1837",
    "title": "从幸洛水饯王公归国诗",
    "author": "王浚",
    "content": "圣主应期运，至德敷彝伦。神道垂大教，玄化被无垠。钦若崇古制，建侯屏四邻。皇舆回羽盖，高会洛水滨。临川讲妙艺，纵酒钓潜鳞。八音以迭奏，兰羞备时珍。古人亦有言，为国不患贫。与蒙庙庭施，幸得厕太钧。群僚荷恩泽，朱颜感献春。赋诗尽下情，至感畅人神。长流无舍逝，白日入西津。奉辞慕华辇，侍卫路无因。驰情系帷幄，乃心恋轨尘。"
  },
  {
    "id": "weijin#1838",
    "title": "从弟别诗",
    "author": "郭愔",
    "content": "乖索易永久，寻离觉月促。辽落隔修途，窈窕阂丘谷。"
  },
  {
    "id": "weijin#1839",
    "title": "百舌鸟诗",
    "author": "郭愔",
    "content": "百舌鸣高树，弄音无常则。借问声何烦，末俗不尚嘿。"
  },
  {
    "id": "weijin#1840",
    "title": "为刘曜进酒作",
    "author": "孙机",
    "content": "仆谷王。关右称帝皇。当持重。保土疆。轻用兵。败洛阳。祁运穷。天所亡。开大分。持一觞。"
  },
  {
    "id": "weijin#1841",
    "title": "盘中诗",
    "author": "苏伯玉妻",
    "content": "山树高。鸟鸣悲。泉水深。鲤鱼肥。空仓雀。常苦饥。吏人妇。会夫希。出门望。见白衣。谓当是。而更非。还入门。中心悲。北上堂。西入阶。急机绞。杼声催。长叹息。当语谁。君有行。妾念之。出有日。还无期。结中带。长相思。君忘妾。天知之。妾忘君。罪当治。妾有行。宜知之。黄者金。白者玉。高者山。下者谷。姓为苏。字伯玉。作人才多智谋足。家居长安身在蜀。何惜马蹄归不数。羊肉千斤酒百斛。令君马肥麦与粟。今时人。智不足。与其书。不能读。当从中央周四角。"
  },
  {
    "id": "weijin#1842",
    "title": "会稽民为徐弘歌",
    "author": "",
    "content": "徐圣通，政无双。平刑罚，奸宄空。"
  },
  {
    "id": "weijin#1843",
    "title": "南土为杜预歌",
    "author": "",
    "content": "后世无叛由杜翁。孰识智名与勇功。"
  },
  {
    "id": "weijin#1844",
    "title": "阳平人为束皙歌",
    "author": "",
    "content": "束先生。通神明。请天三日甘雨零。我黍以育。我稷以生。何以畴之。报束长生。"
  },
  {
    "id": "weijin#1845",
    "title": "三郡民为应詹歌",
    "author": "",
    "content": "乱离既普，殆为灰朽。侥幸之运，赖兹应后。岁寒不凋，孤境独守。拯我涂炭，惠隆丘阜。润同江海，恩犹父母。"
  },
  {
    "id": "weijin#1846",
    "title": "襄阳儿童为山简歌",
    "author": "",
    "content": "山公出何许，往至高阳池。日夕倒载归，酩酊无所知。时时能骑马，倒着白接䍠。举鞭向葛强，何如并州儿。"
  },
  {
    "id": "weijin#1847",
    "title": "吴郡民为邓攸歌",
    "author": "",
    "content": "紞如打五鼓，鸡鸣天欲曙。邓侯挽不留，谢令推不去。"
  },
  {
    "id": "weijin#1848",
    "title": "豫州耆老为祖逖歌",
    "author": "",
    "content": "幸哉遗黎免俘虏。三辰既朗遇慈父。玄酒忘劳甘瓠脯。何以咏思歌且舞。"
  },
  {
    "id": "weijin#1849",
    "title": "时人为阮修歌",
    "author": "",
    "content": "长安教书罢，洛阳卖卜来。百钱系杖头，能使世人解。"
  },
  {
    "id": "weijin#1850",
    "title": "吏为郭颐刘聪歌",
    "author": "",
    "content": "我有贤后。能任玄明。政理人殷。"
  },
  {
    "id": "weijin#1851",
    "title": "京师为张轨歌",
    "author": "",
    "content": "凉州大马。横行天下。凉州鸱苕寇贼消。鸱苕翩翩怖杀人。"
  },
  {
    "id": "weijin#1852",
    "title": "陇上为陈安歌",
    "author": "",
    "content": "陇上壮士有陈安，躯干虽小腹中宽。爱养将士同心肝，䯅骢父马铁锻鞍。七尺大刀奋如湍，丈八蛇矛左右盘。十荡十决无当前，战如三交失蛇矛。弃我䯅骢窜岩幽，为我外援而悬头。西流之水东流河，一去不还奈子何。"
  },
  {
    "id": "weijin#1853",
    "title": "泰始中谣",
    "author": "",
    "content": "贾裴王，乱纪纲。王裴贾，济天下。"
  },
  {
    "id": "weijin#1854",
    "title": "泰始中童谣",
    "author": "",
    "content": "宫中大马几作驴。大石压之不得舒。"
  },
  {
    "id": "weijin#1855",
    "title": "军中谣",
    "author": "",
    "content": "以计代战。一当万。"
  },
  {
    "id": "weijin#1856",
    "title": "蜀民为许逊谣",
    "author": "",
    "content": "人无盗窃，吏无奸欺。我君活人，病无能为。"
  },
  {
    "id": "weijin#1857",
    "title": "武帝太康后童谣三首 其一",
    "author": "",
    "content": "局缩肉。数横目。中国当败吴当复。"
  },
  {
    "id": "weijin#1858",
    "title": "武帝太康后童谣三首 其二",
    "author": "",
    "content": "宫门柱。且莫朽。吴当复在三十年后。"
  },
  {
    "id": "weijin#1859",
    "title": "武帝太康后童谣三首 其三",
    "author": "",
    "content": "鸡鸣不拊翼。吴复不用力。"
  },
  {
    "id": "weijin#1860",
    "title": "蜀人谣二首 其一",
    "author": "",
    "content": "尚之所爱，非邪则佞。尚之所憎，非忠则正。富拟鲁卫，家成市里。贪如豺狼，无复极已。"
  },
  {
    "id": "weijin#1861",
    "title": "蜀人谣二首 其二",
    "author": "",
    "content": "蜀贼尚可，罗尚杀我。平西将军，反更为祸。"
  },
  {
    "id": "weijin#1862",
    "title": "惠帝即位时儿童谣",
    "author": "",
    "content": "两火没地，哀哉秋兰。归形街邮，终为人叹。"
  },
  {
    "id": "weijin#1863",
    "title": "赵王伦为乱时谣",
    "author": "",
    "content": "金章满箱。尚不可长。"
  },
  {
    "id": "weijin#1864",
    "title": "永熙中温县狂人书",
    "author": "",
    "content": "光光文长。以戟为墙。毒药虽行。戟还自伤。"
  },
  {
    "id": "weijin#1865",
    "title": "惠帝永熙中童谣",
    "author": "",
    "content": "二月末。三月初。桑生襄蕃柳叶舒。荆笔杨版行诏书。宫中大马几作驴。"
  },
  {
    "id": "weijin#1866",
    "title": "元康三的蜀中童谣四首 其一",
    "author": "",
    "content": "郫城坚。盎底穿。郫城细子李持细。"
  },
  {
    "id": "weijin#1867",
    "title": "元康三的蜀中童谣四首 其二",
    "author": "",
    "content": "江桥头。阙下市。城都北门十八子。"
  },
  {
    "id": "weijin#1868",
    "title": "元康三的蜀中童谣四首 其三",
    "author": "",
    "content": "巴郡葛，当下美。"
  },
  {
    "id": "weijin#1869",
    "title": "元康三的蜀中童谣四首 其四",
    "author": "",
    "content": "有客有客。来侵门陌。其气欲索。"
  },
  {
    "id": "weijin#1871",
    "title": "元康中洛中童谣",
    "author": "",
    "content": "虎从北来鼻头汗。龙从南来登城看。水从西来河灌灌。"
  },
  {
    "id": "weijin#1872",
    "title": "惠帝元康中京洛童谣二首 其一",
    "author": "",
    "content": "南风起兮吹白沙。遥望鲁国何嵯峨。千岁髑髅生齿牙。"
  },
  {
    "id": "weijin#1873",
    "title": "惠帝元康中京洛童谣二首 其二",
    "author": "",
    "content": "城东马子莫咙哅。比至来年缠汝鬉。"
  },
  {
    "id": "weijin#1874",
    "title": "惠帝大安中童谣",
    "author": "",
    "content": "五马浮渡江，一马化为龙。"
  },
  {
    "id": "weijin#1875",
    "title": "著布谣",
    "author": "",
    "content": "著布耙腹。为齐持服。"
  },
  {
    "id": "weijin#1876",
    "title": "洛下谣",
    "author": "",
    "content": "草木萌牙杀长沙。"
  },
  {
    "id": "weijin#1877",
    "title": "惠帝时洛阳童谣",
    "author": "",
    "content": "邺中女子莫千妖。前至三月抱胡腰。"
  },
  {
    "id": "weijin#1878",
    "title": "怀帝永嘉初童谣",
    "author": "",
    "content": "洛中大鼠长尺二。若不早去天狗至。"
  },
  {
    "id": "weijin#1879",
    "title": "苟晞将破汲桑诗谣",
    "author": "",
    "content": "元超兄弟大洛度。上桑打椹为苟作。"
  },
  {
    "id": "weijin#1880",
    "title": "军中为汲桑谣",
    "author": "",
    "content": "士为将军何可羞。六月重茵披衲裘。不识寒暑断他头。雄儿田兰为报仇。中夜斩首谢并州。"
  },
  {
    "id": "weijin#1881",
    "title": "王彭祖谣",
    "author": "",
    "content": "幽州城门似藏户。中有伏尸王彭祖。"
  },
  {
    "id": "weijin#1882",
    "title": "北州为朱硕棘嵩谣",
    "author": "",
    "content": "府中赫赫朱邱伯，十囊五囊入棘郎。"
  },
  {
    "id": "weijin#1883",
    "title": "悯帝初童谣",
    "author": "",
    "content": "天子何在。豆田中。"
  },
  {
    "id": "weijin#1884",
    "title": "悯帝初童谣",
    "author": "",
    "content": "天子在何许，近在豆田中。"
  },
  {
    "id": "weijin#1885",
    "title": "建兴中江南谣",
    "author": "",
    "content": "訇如白坑破，合集持作甒。扬州破换败，吴兴复瓿甊。"
  },
  {
    "id": "weijin#1886",
    "title": "王敦将灭时童谣",
    "author": "",
    "content": "剪生剪韭。断阳柳。河东小子。令我与子。"
  },
  {
    "id": "weijin#1887",
    "title": "明帝太宁初童谣",
    "author": "",
    "content": "恻力恻力。放马山侧。大马死。小马饿。高山崩。石自破。"
  },
  {
    "id": "weijin#1888",
    "title": "永嘉中长安谣",
    "author": "",
    "content": "秦川中。血没腕。唯有凉州倚柱观。"
  },
  {
    "id": "weijin#1889",
    "title": "凉州民谣",
    "author": "",
    "content": "蛇利炮。蛇利炮。公头坠地而不觉。"
  },
  {
    "id": "weijin#1890",
    "title": "西土谣",
    "author": "",
    "content": "手莫头。图凉州。"
  },
  {
    "id": "weijin#1891",
    "title": "姑臧谣",
    "author": "",
    "content": "鸿从南来雀不惊。谁谓孤雏尾翅生。高举六翮凤凰鸣。"
  },
  {
    "id": "weijin#1892",
    "title": "时人为张冲谣",
    "author": "",
    "content": "推财不疑。张长思。"
  },
  {
    "id": "weijin#1893",
    "title": "冀州童谣",
    "author": "",
    "content": "古在左，月在右。让去言，或入口。"
  },
  {
    "id": "weijin#1894",
    "title": "临水人为张楼谣",
    "author": "",
    "content": "阳平张楼头如箱。见人切齿剧虎狼。"
  },
  {
    "id": "weijin#1895",
    "title": "南广郡行人语",
    "author": "",
    "content": "犹溪赤水，盘蛇七曲。盘羊乌栊，气与天通。看都护泚，伫柱呼伊。庲降贾子，左檐七里。"
  },
  {
    "id": "weijin#1896",
    "title": "䱥鱼谚",
    "author": "",
    "content": "宁去累世宅。不去䱥鱼额。"
  },
  {
    "id": "weijin#1897",
    "title": "陆机引里语",
    "author": "",
    "content": "斫檀不谛。得系迷。系迷尚可。得驳马。"
  },
  {
    "id": "weijin#1898",
    "title": "陆机引齐人谚",
    "author": "",
    "content": "上山斫檀。挈榼先殚。"
  },
  {
    "id": "weijin#1899",
    "title": "陆机引里语",
    "author": "",
    "content": "黄栗留。看我麦。黄葚熟。"
  },
  {
    "id": "weijin#1900",
    "title": "陆机引辽东乡语",
    "author": "",
    "content": "居就粮。梁水鲂。"
  },
  {
    "id": "weijin#1901",
    "title": "陆机引里语",
    "author": "",
    "content": "网鱼得鱮。不如啖茹。"
  },
  {
    "id": "weijin#1902",
    "title": "陆机引里语",
    "author": "",
    "content": "趣织鸣。懒妇惊。"
  },
  {
    "id": "weijin#1903",
    "title": "杨济引谚",
    "author": "",
    "content": "生子凝，了官事。"
  },
  {
    "id": "weijin#1904",
    "title": "成公绥引谚",
    "author": "",
    "content": "钱无耳。何可訚使。"
  },
  {
    "id": "weijin#1905",
    "title": "鲁褒引谚",
    "author": "",
    "content": "钱无耳。可使鬼。"
  },
  {
    "id": "weijin#1906",
    "title": "傅玄引谚",
    "author": "",
    "content": "己是而彼非，不当与非争。彼是而己非，不当与非平。"
  },
  {
    "id": "weijin#1907",
    "title": "驾循引谚",
    "author": "",
    "content": "射的白。斛米百。射的玄斛米千。"
  },
  {
    "id": "weijin#1908",
    "title": "陆士衡引俗语",
    "author": "",
    "content": "金马门外聚群贤。铜驼陌上集少年。"
  },
  {
    "id": "weijin#1909",
    "title": "杨泉引里语",
    "author": "",
    "content": "能理乱丝。乃可读诗。"
  },
  {
    "id": "weijin#1910",
    "title": "杨泉引语",
    "author": "",
    "content": "黄金累千。不如一贤。土非玉璧。谈者为价。上不正。下参差。"
  },
  {
    "id": "weijin#1911",
    "title": "卫展引谚",
    "author": "",
    "content": "廷尉狱，平如砥。有钱生，无钱死。"
  },
  {
    "id": "weijin#1912",
    "title": "袁淮引谚",
    "author": "",
    "content": "岁在申酉，乞浆得酒。岁在辰巳，嫁妻卖子。"
  },
  {
    "id": "weijin#1913",
    "title": "时人为崔洪语",
    "author": "",
    "content": "丛生棘刺，来自博陵。在南为鹞，在北为鹰。"
  },
  {
    "id": "weijin#1914",
    "title": "时人为石苞语",
    "author": "",
    "content": "石仲容，姣无双。"
  },
  {
    "id": "weijin#1915",
    "title": "时人为羊祜语",
    "author": "",
    "content": "二王当国。羊公无德。"
  },
  {
    "id": "weijin#1916",
    "title": "时人为杜预号",
    "author": "",
    "content": "杜武库言，无所不有。"
  },
  {
    "id": "weijin#1917",
    "title": "京师为刘舆刘琨语",
    "author": "",
    "content": "洛中奕奕。庆孙越石。"
  },
  {
    "id": "weijin#1918",
    "title": "时人欧阳建语",
    "author": "",
    "content": "渤海赫赫。欧阳坚石。"
  },
  {
    "id": "weijin#1919",
    "title": "时人为卫玠王澄语",
    "author": "",
    "content": "卫玠谈道。平子绝倒。"
  },
  {
    "id": "weijin#1920",
    "title": "时人为乐广卫玠语",
    "author": "",
    "content": "妇翁冰清，女婿玉润。"
  },
  {
    "id": "weijin#1921",
    "title": "时人为二陆三张语",
    "author": "",
    "content": "二陆入洛，三张减价。"
  },
  {
    "id": "weijin#1922",
    "title": "蜀民为何随语",
    "author": "",
    "content": "安汉吏取粮。令为之偿。"
  },
  {
    "id": "weijin#1923",
    "title": "时人为裴秀语",
    "author": "",
    "content": "后进领袖。有裴秀。"
  },
  {
    "id": "weijin#1924",
    "title": "时人为谢鲲语",
    "author": "",
    "content": "任达不已。幼舆折齿。"
  },
  {
    "id": "weijin#1925",
    "title": "时人为刘颂语",
    "author": "",
    "content": "雷蒋谷鲁。刘为最祖。"
  },
  {
    "id": "weijin#1926",
    "title": "世为卞氏语",
    "author": "",
    "content": "卞氏六龙，玄仁无双。"
  },
  {
    "id": "weijin#1927",
    "title": "襄阳里人为庞焕语",
    "author": "",
    "content": "我家池里，龙种来归。"
  },
  {
    "id": "weijin#1928",
    "title": "三魏为刘毅语",
    "author": "",
    "content": "但闻刘轼曹，不闻杜府君。"
  },
  {
    "id": "weijin#1929",
    "title": "巴蜀为谯登文石张罗语",
    "author": "",
    "content": "谯登治涪城，文石在巴西。张罗守合水，巴氐那得前。"
  },
  {
    "id": "weijin#1930",
    "title": "洛中为刘氏兄弟语",
    "author": "",
    "content": "洛中雅雅。有三嘏。"
  },
  {
    "id": "weijin#1931",
    "title": "洛中为荀闿语",
    "author": "",
    "content": "洛中英英。荀道明。"
  },
  {
    "id": "weijin#1932",
    "title": "洛中为冯荪语",
    "author": "",
    "content": "洛中铮铮。冯惠卿。"
  },
  {
    "id": "weijin#1933",
    "title": "时人为冯荪邢乔李顺语",
    "author": "",
    "content": "冯才清。李才明。纯粹邢。"
  },
  {
    "id": "weijin#1934",
    "title": "时人为江统语",
    "author": "",
    "content": "嶷然稀言。江应元。"
  },
  {
    "id": "weijin#1935",
    "title": "时人为赵王伦谚",
    "author": "",
    "content": "貂不足。狗尾续。"
  },
  {
    "id": "weijin#1936",
    "title": "成都王颖盛时里语",
    "author": "",
    "content": "三部司马阶下兵。四部司马尚长明。欲知太平须石鳖鸣。"
  },
  {
    "id": "weijin#1937",
    "title": "成都王颖盛时义募将士谣语",
    "author": "",
    "content": "大事解。蚕欲遽。请且归。赴时务。昔以义来。今以义去。若复有急更相语。"
  },
  {
    "id": "weijin#1938",
    "title": "时人为王氏语",
    "author": "",
    "content": "王与马。共天下。"
  },
  {
    "id": "weijin#1939",
    "title": "时人为邓攸语",
    "author": "",
    "content": "天道无知。使邓伯道无儿。"
  },
  {
    "id": "weijin#1940",
    "title": "樊氏陂谚",
    "author": "",
    "content": "陂汪汪。下田良。樊子失业庾公昌。"
  },
  {
    "id": "weijin#1941",
    "title": "陈武引里语",
    "author": "",
    "content": "都亭鼠。数闻长者语。"
  },
  {
    "id": "weijin#1942",
    "title": "时人为权翼苻雅语",
    "author": "",
    "content": "不为权翼富，宁作苻雅贫。"
  },
  {
    "id": "weijin#1943",
    "title": "石勒时谚",
    "author": "",
    "content": "一杯食。有两匕。石勒死。人不知。"
  },
  {
    "id": "weijin#1944",
    "title": "三秦记引谚",
    "author": "",
    "content": "心无忧患，不经二旬。心若忧患，远离三春。"
  },
  {
    "id": "weijin#1945",
    "title": "秦雍为辛氏语",
    "author": "",
    "content": "五龙一门。金友玉昆。"
  },
  {
    "id": "weijin#1946",
    "title": "晋郊祀歌三首 其一 夕牲歌",
    "author": "傅玄",
    "content": "天命有晋，穆穆明明。我其夙夜，祗事上灵。常于时假，迄用有成。于荐玄牡，进夕其牲。崇德作乐，神祇是听。"
  },
  {
    "id": "weijin#1947",
    "title": "晋郊祀歌三首 其二 迎送神歌",
    "author": "傅玄",
    "content": "宣文蒸哉，日靖四方。永言保之，夙夜匪康。光天之命，上帝是皇。嘉乐殷荐，灵祚景祥。神祇降假，享福无疆。"
  },
  {
    "id": "weijin#1948",
    "title": "晋郊祀歌三首 其三 飨神歌",
    "author": "傅玄",
    "content": "天祚有晋，其命惟新。受终于魏，奄有兆民。燕及皇天，怀柔百神。不显遗烈，之德之纯。享其玄牡，式用肇禋。神祇来格，福禄是臻。时迈其犹，昊天子之。祜享有晋，兆民戴之。畏天之威，敬授民时。不显不承，于犹绎思。皇极斯建，庶绩咸熙。庶几列夜，惟晋之祺。宣文惟后，克与彼天。抚宁四海，保有康年。于乎缉熙，肆用靖民。爰立典制，爰修礼纪。作民之极，莫匪资始。克昌厥后，永言保之。"
  },
  {
    "id": "weijin#1949",
    "title": "晋天地郊明堂歌六首 其一 夕牲歌",
    "author": "傅玄",
    "content": "皇矣有晋，时迈其德。受终于天，光济万国。万国既光，神定厥祥。虔于郊祀，只事上皇。只事上皇，百福是臻。巍巍祖考，克配彼天。嘉牲匪歆，德馨惟飨。受天之祚，神化四方。"
  },
  {
    "id": "weijin#1950",
    "title": "晋天地郊明堂歌六首 其二 降神歌",
    "author": "傅玄",
    "content": "于赫大晋，膺天景祥。二帝迈德，宣兹重光。我皇受命，奄有万方。郊祀配享，礼乐孔章。神祇嘉飨，祖考是皇。克昌厥后，保祚无疆。"
  },
  {
    "id": "weijin#1951",
    "title": "晋天地郊明堂歌六首 其三 天郊飨神歌",
    "author": "傅玄",
    "content": "整泰坛。祀皇神。精气感。百灵宾。蕴朱火。燎芳薪。紫烟游。冠青云。神之体。靡象形。旷无方。幽以清。神之来。光景照。听无闻。视无兆。神之至。举歆歆。动余心。神之坐。同欢娱。泽云翔。化风舒。嘉乐奏。文中声。八音谐。神是听。咸洁齐。并芬芳。烹牷牲。享玉觞。神悦飨。歆礼祀。佑大晋。降繁祉。祚京邑。行四海。保天年。穷地纪。"
  },
  {
    "id": "weijin#1952",
    "title": "晋天地郊明堂歌六首 其五 地郊飨神歌",
    "author": "傅玄",
    "content": "整泰折，俟皇只。众神感，群灵仪。阴祀设，吉礼施。夜将极，时未移。只之体，无形象。潜泰幽，洞忽荒。只之出，薆若有。灵无还，天下母。只之来，遗光景。昭若存，终冥冥。只之至，举欣欣。舞象德，歌成文。只之坐，同欢豫。泽雨施，化云布。乐八变，声教敷。物咸亨，只是娱。齐既洁，侍者肃。玉觞进，咸穆穆。飨嘉豢，歆德馨。祚有晋，暨群生。溢九壤，格天庭。保万寿，延亿龄。"
  },
  {
    "id": "weijin#1953",
    "title": "晋天地郊明堂歌六首 其六 地郊飨神歌",
    "author": "傅玄",
    "content": "结方丘，祗国琛。樽既享，俎既歆。敛检玉，具鏖琛。懋百福，底自古。锡万寿，迄在今。"
  },
  {
    "id": "weijin#1954",
    "title": "明堂飨神歌",
    "author": "傅玄",
    "content": "经始明堂，享祀匪懈。于皇烈考，光配上帝。赫赫上帝，既高既崇。圣考是配，明德显融。率土敬职，万方来祭。常于时假，保祚永世。"
  },
  {
    "id": "weijin#1955",
    "title": "晋宗庙歌十一首 其一 夕牲歌",
    "author": "傅玄",
    "content": "我夕我牲。猗欤敬止。嘉豢孔时。供兹享祀。神鉴厥诚。博硕斯歆。祖考降响。以虞孝孙之心。"
  },
  {
    "id": "weijin#1956",
    "title": "晋宗庙歌十一首 其二 迎送神歌",
    "author": "傅玄",
    "content": "鸣呼悠哉，日鉴在兹。以时享祀，神明降之。神明斯降，既佑飨之。祚我无疆，受天之佑。赫赫太上，巍巍圣祖。明明烈考，丕承继序。"
  },
  {
    "id": "weijin#1957",
    "title": "晋宗庙歌十一首 其三 征西将军登歌",
    "author": "傅玄",
    "content": "经始宗庙，神明戾止。申锡无疆，祗承享祀。假哉皇祖，绥予孙子。燕及后昆，锡兹繁祉。"
  },
  {
    "id": "weijin#1958",
    "title": "晋宗庙歌十一首 其四 豫章府君登歌",
    "author": "傅玄",
    "content": "嘉乐肆庭，荐祀在堂。皇皇宗庙，乃祖先皇。济济辟公，相予蒸尝。享祀不忒，降福穰穰。"
  },
  {
    "id": "weijin#1959",
    "title": "晋宗庙歌十一首 其五 颍川府君登歌",
    "author": "傅玄",
    "content": "于邈先后，实司于天。显矣皇祖，帝祉肇臻。本支克昌，资始开元。惠我无疆，享祀永年。"
  },
  {
    "id": "weijin#1960",
    "title": "晋宗庙歌十一首 其六 京兆府君登歌",
    "author": "傅玄",
    "content": "于惟曾皇，显显令德。高明清亮，匪兢柔克。保乂命祜，基命惟则。笃生圣祖，光济四国。"
  },
  {
    "id": "weijin#1961",
    "title": "晋宗庙歌十一首 其七 宣皇帝登歌",
    "author": "傅玄",
    "content": "于铄皇祖，圣德钦明。勤施四方，夙夜敬止。载敷文教，载扬武烈。匡定社稷，恭行天罚。经始大业，造创帝基。畏天之命，于时保之。"
  },
  {
    "id": "weijin#1962",
    "title": "晋宗庙歌十一首 其八 景皇帝登歌",
    "author": "傅玄",
    "content": "执竞景皇，克明克哲。旁作穆穆，惟祗惟畏。纂宣之绪，耆定厥功。登此俊乂，纠彼群凶。业业在位，帝既勤止。维天之命，于穆不已。"
  },
  {
    "id": "weijin#1963",
    "title": "晋宗庙歌十一首 其九 文皇帝登歌",
    "author": "傅玄",
    "content": "于皇时晋，允文文皇。聪明睿智，圣敬神武。万几莫综，皇斯清之。虎兕放命，皇斯平之。柔远能迩，简授英贤。创业垂统，勋格皇天。"
  },
  {
    "id": "weijin#1964",
    "title": "晋宗庙歌十一首 其十 飨神歌",
    "author": "傅玄",
    "content": "曰晋是常。享祀时序。宗庙致敬。礼乐具举。惟其来祭。普天率土。牺樽既奠。清酤既载。亦有和羹。荐羞斯备。蒸蒸永慕。感时兴思。登歌奏舞。神乐其和。祖考来格。佑我邦家。敷天之下。罔不休嘉。肃肃在位。济济臣工。四海来格。礼仪有容。钟鼓振。管弦理。舞开元。歌永始。神胥乐兮。肃肃在位。臣工济济。小大咸敬。上下有礼。理管弦。振鼓钟。舞象德。歌咏功。神胥乐兮。肃肃在位。有来雍雍。穆穆天子。相维辟公。礼有仪。乐有则。舞象功。歌咏德。神胥乐兮。"
  },
  {
    "id": "weijin#1965",
    "title": "晋四厢乐歌三首 其一 正旦大会行礼歌",
    "author": "",
    "content": "天鉴有晋，世祚圣皇。时齐七政，朝此万方。钟鼓斯震，九宾备礼。正位在朝，穆穆济济。煌煌三辰，实丽于天。君后是象，威仪孔虔。率礼无愆，莫非迈德。仪刑圣皇，万邦惟则。"
  },
  {
    "id": "weijin#1966",
    "title": "晋四厢乐歌三首 其二 上寿酒歌",
    "author": "",
    "content": "于赫明明，圣德龙兴。三朝献酒，万寿是膺。敷佑四方，如日之升。自天降祚，元吉有征。"
  },
  {
    "id": "weijin#1967",
    "title": "晋四厢乐歌三首 其三 食举东西厢歌",
    "author": "",
    "content": "天命大晋，载育群生。于穆上德，随时化成。自祖配命，皇皇后辟。继天创业，宣文之绩。不显宣文，先知稼穑。克恭克俭，足教足食。既教食之，弘济艰难。上帝是佑，下民所安。天佑圣皇，万邦来贺。虽安勿安，干干匪暇。乃正丘郊，乃定冢社。廙廙作宗，光宅天下。惟敬朝飨，爰奏食举。尽礼供御，嘉乐有序。树羽设业，笙镛以间。琴瑟齐列，亦有篪埙。喤喤鼓钟，枪枪磬管。八音克谐，载夷载简。既夷既简，共大不御。风化潜兴，如云如雨。如云之覆，如雨之润。声教所暨，无思不顺。教以化之，乐以和之。和而养之，时惟邕熙。礼慎其仪，乐节其声。于铄皇繇，既和且平。"
  },
  {
    "id": "weijin#1968",
    "title": "晋四厢乐歌三首 其一 正旦大会行礼歌",
    "author": "",
    "content": "于皇元首，群生资始。履端大享，敬御繁祉。肆觐群后，爰及卿士。钦顺则元，允也天子。明明天子，临下有赫。四表宅心，惠浃荒貊。柔远能迩，孔淑不逆。来格祁祁，邦家是若。光光邦国，天笃其祜。丕显哲命，顾柔三祖。世德作求，奄有九土。思我皇度，彝伦攸序。惟祖惟宗，高朗缉熙。对越在天，骏惠在兹。聿求厥成，我皇崇之。式固其犹，往敬用治。"
  },
  {
    "id": "weijin#1969",
    "title": "晋四厢乐歌三首 其二 王公上寿酒歌",
    "author": "",
    "content": "践元辰。延显融。献羽觞。祈令终。我皇寿而隆。我皇茂而嵩。本枝奋百世。休祚钟圣躬。"
  },
  {
    "id": "weijin#1970",
    "title": "晋四厢乐歌三首 其三 食举乐东西厢歌",
    "author": "",
    "content": "煌煌七曜，重明交畅。我有嘉宾，是应是贶。邦政既图，接以大飨。人之好我，式遵德让。宾之初筵，蔼蔼济济。既朝乃宴，以洽百礼。颁以位叙，或廷或陛。登傧台叟，亦有兄弟。胥子陪寮，宪兹度楷。观颐养正，降福孔偕。昔我三后，大业是维。今我圣皇，焜耀前晖。奕世重规，明照九畿。思辑用光，时罔有违。陟禹之迹，莫不来威。天被显禄，福履是绥。赫矣太祖，克广明德。廓开宇宙，正世立则。变化不经，民无瑕慝。创业垂统，兆我晋国。列文伯考，时惟帝景。夷险平乱，威而不猛。御衡不迷，皇涂焕炳。七德咸宣，其宁惟水。猗欤盛欤，先皇圣文。则天作孚，大哉为君。慎徽五典，帝载是勤。文武发挥，茂建嘉勋。修已济治，民用宁殷。怀远烛幽，玄教氛氲。善世不伐，服事三分。德博化隆，道冒无垠。隆化洋洋，帝命溥将。登我晋道，越惟圣皇。龙飞革运，临焘八荒。睿哲钦明，配踪虞唐。封建厥福，骏发其祥。三朝习吉，终然允臧。其臧惟何，总彼万方。元侯列辟，四狱蕃王。时见世享，率兹有常。旅揖在庭，嘉客在堂。宋卫既臻，陈留山阳。我有宾使，观国之光。贡贤纳计，献璧奉璋。保佑命之，申锡无疆。振鹭于飞，鸿渐其翼。京邑穆穆，四方是式。无竞惟人，王纲允敕。君子来朝，言观其极。翼翼大君，民之攸暨。信理天工，惠康不匮。将远不仁，训以淳粹。幽明有伦，俊乂在位。九族既睦，庶邦顺比。开元布宪，四海鳞萃。协时正统，殊涂同致。厚德载物，灵心隆贵。敷奏谠言，纳以无讳。树之典象，诲之义类。上教如风，下应如卉。一人有庆，群萌以遂。我后宴喜，令问不坠。既宴既喜，翕是万邦。礼仪卒度，物有其容。晰晰庭燎，喤喤鼓钟。笙磬咏德，万舞象功。八音克谐，俗易化从。其和如乐，庶品时邕。时邕斌斌，六合同尘。往我祖宣，威静殊邻。首定荆楚，遂平燕秦。亹亹文皇，迈德流仁。爰造草昧，应干顺民。灵瑞告符，休征响震。天地弗违，以和神人。既戡庸蜀，吴会是宾。肃慎率职，楛矢来陈。韩濊进乐，均协清钧。西旅献獒，扶南效珍。蛮裔重译，玄齿文身。我皇抚之，景命惟新。愔愔嘉会，有闻无声。清酤既奠，笾豆既馨。礼充乐备，箫韶九成。恺乐饮酒，酣而不盈。率土欢豫，邦国以宁。王猷允塞，万载无倾。"
  },
  {
    "id": "weijin#1971",
    "title": "晋四厢乐歌三首 其一 王公上寿诗",
    "author": "",
    "content": "称元庆。奉圣觞。后皇延遐祚。安乐抚万方。"
  },
  {
    "id": "weijin#1972",
    "title": "晋四厢乐歌三首 其二 食举东西厢乐诗",
    "author": "",
    "content": "明明在上。丕显厥繇。翼翼三寿。蕃后惟休。群生渐德。六合承流。三正元辰。朝庆鳞萃。华夏奉职贡。八荒觐殊类。黻冕充广庭。鸣玉盈朝位。济济朝位。言观其光。仪序既以时。礼文焕以彰。思皇享多祜。嘉乐永无央。九宾在庭。胪赞既通。升瑞奠贽。乃侯乃公。穆穆天尊。隆礼动容。履端承元吉。介福御万邦。朝享。上下咸雍。崇多仪。繁礼容。舞盛德。歌九功。扬芳烈。播休踪。皇化洽。洞幽明。怀柔百神。辑祥祯。潜龙跃。雕虎仁。仪凤鸟。届游麟。枯蠹荣。竭泉流。菌芝茂。枳棘柔。和气应。休徵弦。协灵符。彰帝期。绥宇宙。万国和。昊天成命。赍皇家。赍皇家。世资圣哲。三后在天。启鸿烈。启鸿烈。隆王基。率土讴吟。欣戴于时。恒文象。代气著期。泰始开元。龙升在位。四隩同风。燮宁殊类。五韪来备。嘉生以遂。凝庶绩。臻太康。申繁祉。胤无疆。本枝百世。继绪言不忘。继绪不忘。休有烈光。永言配命。惟晋之祥。圣明统世。笃皇仁。广大配天地。顺动若陶钧。玄化参自然。至德通神明。清风畅八极。流泽被无垠。于皇时晋。奕世齐圣。惟天降嘏。神祇保定。弘济区夏。允集大命。有命既集。光帝猷。大明重曜。鉴六幽。声教洋溢。惠滂流。惠滂流。移风俗。多士盈朝。贤俊比屋。敦世心。断凋反素朴。反素朴。怀庶方。干戚舞阶庭。疏狄悦遐荒。扶南假重译。肃慎袭衣裳。云覆雨施。德洽无疆。旁作穆穆。仁化翔。朝元日。宾王庭。承宸极。当盛明。衍和光。竭祗诚。仰嘉惠。怀德馨。游淳风。泳淑风。泳淑清。协忆兆。同欢荣。建皇极。统天位。运阴阳。御六气。殷群生。成性类。王道浃。治功成。人伦序。俗化清。虔明祀。祗三灵。崇礼乐。式仪刑。庆元吉。宴三朝。播金石。咏冷箫。奏九夏。舞云韶。迈德音。流英声。八纮一。六合宁。六合宁。承圣明。王泽洽。道登隆。绥函夏。总华戎。齐德教。混殊风。混殊风。康万国。崇夷简。尚敦德。弘王度。远遐则。"
  },
  {
    "id": "weijin#1973",
    "title": "晋四厢乐歌三首 其三 正旦大会行礼诗",
    "author": "",
    "content": "于赫皇祖。迪哲齐圣。经纬大业。基天之命。克开洪绪。诞笃天庆。旁济彝伦。仰齐七政。烈烈景皇。克明克聪。静封略。定勋功。成民立政。仪刑万邦。式固崇轨。光绍前踪。允文烈考。睿哲应期。参德天地。比功四时。大亨以正。庶绩咸熙。肇启晋宇。遂登皇基。明明我后。玄德通神。受终正位。协应天人。容民厚下。育物流仁。跻我王道。辉光日新。"
  },
  {
    "id": "weijin#1974",
    "title": "晋四厢乐歌二首 其一 王公上寿酒歌",
    "author": "成公绥",
    "content": "上寿酒。乐未央。大晋应天庆。皇帝永无疆。"
  },
  {
    "id": "weijin#1975",
    "title": "晋四厢乐歌二首 其二 正旦大会行礼歌",
    "author": "成公绥",
    "content": "穆穆天子。光临万国。多士盈朝。莫匪俊德。流化罔极。王猷允塞。嘉会置酒。嘉宾充庭。羽旄曜辰极。钟鼓振泰清。百辟朝三朝。彧彧明仪刑。济济锵锵。金振玉声。礼乐具。宴嘉宾。眉寿祚圣皇。景福惟日新。群后戾止。有来雍雍。献酬纳贽。崇此礼容。丰肴万俎。旨酒千钟。嘉乐尽宴乐。福禄咸攸同。乐哉。天下安宁。道化行。风俗清。箫韶作。咏九成。年丰穰。世泰平。至治哉。乐无穷。元首聪明。股肱忠。澍丰泽。扬清风。嘉瑞出。灵应彰。麒麟见。凤凰翔。醴泉涌。流中唐。嘉禾生。穗盈箱。降繁祉。祚圣皇。承天位。统万国。受命应期。授圣德。四世重光。宣开洪业。景克昌。文钦明。德弥彰。肇启晋邦。流祚无疆。泰始建元。凤皇龙兴。龙兴伊何。享祚万乘。奄有八荒。化育黎蒸。图书焕炳。金石有征。德光大。道熙隆。被四表。格皇穹。奕奕万嗣。明明显融。高朗令终。保兹永祚。与天比崇。圣皇君四海。顺人应天期。三叶合重光。泰始开洪基。明曜参日月。功化侔四时。宇宙清且泰。黎庶咸雍熙。善哉雍熙。惟天降命。翼仁佑圣。于穆三皇。载德弥盛。总齐璇玑。光统七政。百揆时序。化若神圣。四海同风。兴至仁。济民育物。拟陶钧。拟陶钧。垂惠润。皇皇群贤。峨峨英俊。德化宣。芬芳播来胤。播来胤。垂后昆。清庙何穆穆。皇极辟四门。皇极辟四门。万机无不综。亹亹翼翼。乐不及荒。饥不遑食。大礼即行。乐无极。登昆仑。上层城。乘飞龙。升泰清。冠日月。佩五星。扬虹霓。建彗旌。披庆云。荫繁荣。览八极。游天庭。顺天地。和阴阳。序四时。曜三光。张帝网。正皇纲。播仁风。流惠康。迈洪化。振灵威。怀万方。纳九夷。朝阊阖。宴紫微。建五旗。罗钟虡。列四县。奏韶武。铿金石。扬旌羽。纵八佾。巴渝舞。咏雅颂。和律吕。于胥乐。乐圣主。化荡荡。清风泄。总英雄。御俊杰。开宇宙。扫四裔。光缉熙。美圣哲。超百代。扬休烈。流景祚。显万世。皇皇显祖。翼世佐时。宁济六合。受命应期。神武鹰扬。大化咸熙。廓开皇衢。用成帝基。光光景皇。无竞惟烈。匡时拯俗。休功盖世。宇宙既康。九域有截。天命降鉴。启祚明哲。穆穆烈考。克明克隽。实天生德。诞膺灵运。肇建帝业。开国有晋。载德奕世。垂庆洪胤。明明圣帝。龙飞在天。与灵合契。通德幽玄。仰化青云。俯育重渊。受灵之祜。于万斯年。"
  },
  {
    "id": "weijin#1976",
    "title": "晋冬至初岁小会歌",
    "author": "张华",
    "content": "日月不留，四气回周。节庆代序，万国同休。庶尹群后，奉寿升朝。我有嘉礼，式宴百僚。繁肴绮错，旨酒泉渟。笙镛和奏，磬管流声。上隆其爱，下尽其心。宣其壅滞，训之德音。乃宣乃训，配享交泰。永载仁风，长抚无外。"
  },
  {
    "id": "weijin#1977",
    "title": "晋宴会歌",
    "author": "张华",
    "content": "亹亹我皇，配天垂光。留精日昃，经览无方。听朝有暇，延命众臣。冠盖云集，樽俎星陈。肴蒸多品，八珍代变。羽爵无算，究乐极宴。歌者流声，舞者投袂。动容有节，丝竹并设。宣畅四体，繁手趣挚。欢足发和，酣不忘礼。好乐无荒，翼翼济济。"
  },
  {
    "id": "weijin#1978",
    "title": "晋中宫所歌",
    "author": "张华",
    "content": "先生统大业，玄化渐八维。仪刑孚万邦，内训隆壶闱。皇英垂帝典，大雅咏三妃。执德宣隆教，正位理厥机。含章体柔顺，率礼蹈谦祗。螽斯弘慈惠，樛木逮幽微。徽时穆清风，高义邈不追。遗荣参日月，百世仰馀晖。"
  },
  {
    "id": "weijin#1979",
    "title": "晋宗亲会歌",
    "author": "张华",
    "content": "族燕明礼顺，啜食序亲亲。骨肉散不殊，昆弟岂他人。本枝笃同庆，棠棣著先民。于皇圣明后，天覆弘且仁。隆礼崇亲戚，旁施协族姻。式宴尽酣娱，饮御备羞珍。和光既宣洽，上下同欢欣。德教加四海，敦睦被无垠。"
  },
  {
    "id": "weijin#1980",
    "title": "晋鼓吹曲二十二首 其一 灵之祥",
    "author": "傅玄",
    "content": "灵之祥，石瑞章。旌金德，出西方。天降命，授宣皇。应期运，里经骧。继大舜，佐陶唐。赞武文，建帝纲。孟氏叛，据南疆。追有扈，乱五常。吴寇劲，蜀虏强。交誓盟，连遐荒。宣赫怒，奋鹰扬。震干威，曜电光。陵九天，陷石城。枭逆命，拯有生。万国安，四海宁。"
  },
  {
    "id": "weijin#1981",
    "title": "晋鼓吹曲二十二首 其二 宣受命",
    "author": "傅玄",
    "content": "宣受命。应天机。风云时动。神龙飞。御诸葛。镇雍梁。边境安。夷夏康。务节事。勤定倾。揽英雄。保持盈。渊穆穆。赫明明。冲而泰。天之经。养威重。运神兵。亮乃震毙。天下宁。"
  },
  {
    "id": "weijin#1982",
    "title": "晋鼓吹曲二十二首 其三 征辽东",
    "author": "傅玄",
    "content": "征辽东。敌失据。威灵迈日域。公孙既授首。群逆破胆。咸震怖。朔北响应。海表景附。武功赫赫。德云布。"
  },
  {
    "id": "weijin#1983",
    "title": "晋鼓吹曲二十二首 其四 宣辅政",
    "author": "傅玄",
    "content": "宣皇辅政。圣烈深。扰乱反正。从天心。网罗文武才。慎厥所生。所生贤。遗教施。安上治民。化风移。肇创帝基。洪业垂。于铄明明。时赫戏。功济万世。定二仪。定二仪。云行雨施。海外风驰。"
  },
  {
    "id": "weijin#1984",
    "title": "晋鼓吹曲二十二首 其五 时运多难",
    "author": "傅玄",
    "content": "时运多难。道教痡。天地变化。有盈虚。蠢尔吴蛮。虎视江湖。我皇赫斯。致天诛。有征无战。弭其图。天威横被。廓东隅。"
  },
  {
    "id": "weijin#1985",
    "title": "晋鼓吹曲二十二首 其六 景龙飞",
    "author": "傅玄",
    "content": "景龙飞。御天威。聪鉴玄察。动与神明协机。从之者显。逆之者灭夷。文教敷。武功巍。普被四海。万邦望风。莫不来绥。圣德潜断。先天弗违。弗违祥。享世永长。猛以致宽。道化光。赫明明。祚隆无疆。帝绩惟期。有命既集。崇此洪基。"
  },
  {
    "id": "weijin#1986",
    "title": "晋鼓吹曲二十二首 其七 平玉衡",
    "author": "傅玄",
    "content": "平玉衡。糺奸回。万国殊风。四海乖。礼贤养士。羁御英雄。思心齐。纂戎洪业。崇皇阶。品物咸亨。圣敬日跻。聪鉴习下情。明明综天机。"
  },
  {
    "id": "weijin#1987",
    "title": "晋鼓吹曲二十二首 其八 文皇统百揆",
    "author": "傅玄",
    "content": "文皇统百揆。继天理万方。武将镇四隅。英佐盈朝堂。谋言协秋兰。清风发其芳。洪泽所渐润。砾石为圭璋。大道侔五帝。盛德逾三壬。咸光大。上参天与地。至化无内外。无内外。六合并康乂。并康乂。遘兹嘉会。在昔羲与农。大晋德斯迈。镇征及诸州。为蕃卫。玄功济四海。洪烈流万世。"
  },
  {
    "id": "weijin#1988",
    "title": "晋鼓吹曲二十二首 其九 因时运",
    "author": "傅玄",
    "content": "因时运。圣策施。长蛇交解。群桀离。势穷奔吴。虎骑厉。惟武进。审大计。时迈其德。清一世。"
  },
  {
    "id": "weijin#1989",
    "title": "晋鼓吹曲二十二首 其十 惟庸蜀",
    "author": "傅玄",
    "content": "惟庸蜀。僣号天一隅。刘备逆帝命。禅亮承其馀。拥众数十万。窥隙承我虚。驿骑进羽檄。天下不遑居。姜维屡寇边。陇上为荒芜。文皇悯斯民。历世受罪辜。外谟藩屏臣。内谋众士夫。爪牙应指授。腹心献良图。良图协成文。大兴百万军。雷鼓震地起。猛势陵浮云。逋虏畏天诛。面缚造垒门。万里同风教。逆命称妾臣。光建五等。纪纲天人。"
  },
  {
    "id": "weijin#1990",
    "title": "晋鼓吹曲二十二首 其十一 天序",
    "author": "傅玄",
    "content": "天序历。应受禅。承灵祜。御群龙。勒螭虎。弘济大化。英隽作辅。明明统万机。赫赫镇四方。咎繇稷契之畴。协兰芳。礼王臣。覆兆民。化之如天与地。谁敢爱其身。"
  },
  {
    "id": "weijin#1991",
    "title": "晋鼓吹曲二十二首 其十二 大晋承运期",
    "author": "傅玄",
    "content": "大晋承运期。德隆圣皇。时清晏。白日垂光。应箓图。陟帝位。继天正玉衡。化行象神明。至哉道隆虞与唐。元首敷洪化。百寮股肱并忠良。民太康。隆隆赫赫。福祚盈无疆。"
  },
  {
    "id": "weijin#1992",
    "title": "晋鼓吹曲二十二首 其十三 金灵运",
    "author": "傅玄",
    "content": "金灵运。天符发。圣征见。参日月。惟我皇。体神圣。受魏禅。应天命。皇之兴。灵有征。登大麓。御万乘。皇之辅。若阚虎。爪牙奋。莫之御。皇之佐。赞清化。百事理。万邦贺。神祇应。嘉瑞章。恭享礼。荐先皇。乐时奏。磬管锵。鼓渊渊。钟锽锽。奠樽俎。实玉觞。神歆飨。咸悦康。宴孙子。佑无疆。大孝烝烝。德教被万方。"
  },
  {
    "id": "weijin#1993",
    "title": "晋鼓吹曲二十二首 其十四 于穆我皇",
    "author": "傅玄",
    "content": "于穆我皇。盛德圣且明。受禅君世。光济群生。普天率土。莫不来庭。颙颙六合内。望风仰泰清。万国雍雍。兴颂声。大化洽。地平而天成。七政齐。玉衡惟平。峨峨佐命。济济群英。夙夜干干。万机是经。虽治兴。匪荒宁。谦道光。冲不盈。天地合德。日月同荣。赫赫煌煌。曜幽冥。三光克从。于显天。垂景星。龙凤臻。甘露宵零。肃神祇。祗上灵。万物欣戴。自天效其成。"
  },
  {
    "id": "weijin#1994",
    "title": "晋鼓吹曲二十二首 其十五 仲春振振",
    "author": "傅玄",
    "content": "仲春振旅。大致民。武教于时日新。师执提。工执鼓。坐作从。节有序。盛矣允文允武。搜田表祃。申法誓。遂围禁。献社祭。允以时。明国制。文武并用。礼之经。列车如战。大教明。古今谁能去兵。大晋继天。济群生。"
  },
  {
    "id": "weijin#1995",
    "title": "晋鼓吹曲二十二首 其十六 夏苗田",
    "author": "傅玄",
    "content": "夏苗田。运将徂。军国异容。文武殊。乃命群吏。撰车徒。辨其号名。赞契书。王军启八门。行同上帝居。时路建大麾。云旗翳紫虚。百官象其事。疾则疾。徐则徐。回衡旋轸。罢陈弊车。献禽享祠。蒸蒸配有虞。惟大晋。德参两仪。化云敷。"
  },
  {
    "id": "weijin#1996",
    "title": "晋鼓吹曲二十二首 其十七 仲秋狝田",
    "author": "傅玄",
    "content": "仲秋狝田。金德常刚。凉风清且厉。凝露结为霜。白藏司辰。苍隼时鹰扬。鹰扬犹尚父。顺天以杀伐。春秋时序。雷霆振威曜。进退由钲鼓。致禽祀祊。羽毛之用充军府。赫赫大晋德。芬烈陵三五。敷化以文。虽治不废武。光宅四海。永享天之祜。"
  },
  {
    "id": "weijin#1997",
    "title": "晋鼓吹曲二十二首 其十八 顺天道",
    "author": "傅玄",
    "content": "顺天道。握神契。三时示。讲武事。冬大阅。鸣镯振鼓铎。旌旗象虹霓。文制其中。武不穷武。动军誓众。礼成而义举。三驱以崇仁。进止不失其序。兵卒练。将如阚虎。惟阚虎。气陵青云。解围三面。杀不殄群。偃旌麾。班产军。献享蒸。修典文。嘉大晋。德配天。禄报功。爵俟贤。飨燕乐。受兹百禄。嘉万年。"
  },
  {
    "id": "weijin#1998",
    "title": "晋鼓吹曲二十二首 其十九 唐尧",
    "author": "傅玄",
    "content": "唐尧咨务成，谦谦德所兴。积渐终光大，履霜致坚冰。神明道自然，河海犹可凝。舜禹统百揆，元凯以次升。禅让应天历，睿圣世相承。我皇陟帝位，平衡正准绳。德化飞四表，祥气见其征。兴王坐俟旦，亡主恬自矜。致远由近始，覆篑成山陵。披图按先籍，有其证灵液。"
  },
  {
    "id": "weijin#1999",
    "title": "晋鼓吹曲二十二首 其二十 玄云",
    "author": "傅玄",
    "content": "玄云起丘山。祥气万里会。龙飞保蜿蜿。凤翔何翙翙。昔在唐虞朝。时见青云际。今亲游万国。流光溢天外。鹤鸣在后雷锋。清音随风迈。成汤隆显命。伊挚来如飞。周文猎渭滨。遂载吕望归。符合如影飨。先天天弗违。辍耕综时纲。解褐衿天维。元功配二王。芬馨世所稀。我皇叙群才。洪烈何巍巍。桓桓征四表。济济理万机。神化感无方。髦才盈帝畿。丕显惟昧旦。日新孔所咨。茂哉明圣德。日月同光辉。"
  },
  {
    "id": "weijin#2000",
    "title": "晋鼓吹曲二十二首 其二十一 伯益",
    "author": "傅玄",
    "content": "伯益佐舜禹，职掌山与川。德侔十六相，思心入无间。智理周万物，下知众鸟言。黄誉应清化，翔集何翩翩。和鸣栖庭树，徘徊云日间。夏桀为无道，密网施山河。酷祝振纤网，当奈黄雀何。殷汤崇天德，去其三面罗。逍遥群飞来，鸣声乃复和。朱誉作南宿，凤皇经羽群。赤乌衔书至，天命瑞周文。神誉今来游，为我受命君。嘉祥致天和，膏泽隆青云。兰风发芳气，阖世同其芬。"
  },
  {
    "id": "weijin#2001",
    "title": "晋鼓吹曲二十二首 其二十二 钓竿",
    "author": "傅玄",
    "content": "钓竿何冉冉。甘饵芳且鲜。临川运思心。微纶沈九渊。太公宝此术。乃在灵秘篇。机变随物移。精妙贯未然。游鱼惊著钓。潜龙飞戾天。戾天安所至。抚翼翔太清。太清一何异。两仪出浑成。玉衡正三辰。造化赋群形。退愿辅圣君。与神合其灵。我君弘远略。天人不足并。天人初并时。昧昧何芒芒。日月有征兆。文象兴二皇。蚩尤乱生民。黄帝用兵征万方。逮夏禹而德衰。三代荷百禄。保无极。永泰平。"
  },
  {
    "id": "weijin#2002",
    "title": "晋凯歌二首 其一 命将出征歌",
    "author": "张华",
    "content": "重华隆帝道，戎蛮或不宾。徐夷兴有周，鬼方亦违殷。今在盛明世，寇虐动西垠。豺狼染牙爪，群生号穹旻。元帅统方夏，出车抚凉秦。众贞必以律，臧否实在人。威信加殊类，疏逖思自亲。单醪岂有味，挟纩感至仁。武功尚止戈，七德美安民。远迹由斯举，永世无风尘。"
  },
  {
    "id": "weijin#2004",
    "title": "晋正德大豫舞歌二首 其一 正德舞歌",
    "author": "傅玄",
    "content": "天命有晋，光济万国。穆穆圣皇，文武惟则。在天斯正，在地成德。载韬政刑，载崇礼教。我敷玄化，臻于中道。"
  },
  {
    "id": "weijin#2005",
    "title": "晋正德大豫舞歌二首 其二 大豫舞歌",
    "author": "傅玄",
    "content": "于铄皇晋，配天受命。熙帝之光，世德惟圣。嘉乐大豫，保佑万姓。渊兮不竭，冲而用之。先帝弗违，虔奉天时。"
  },
  {
    "id": "weijin#2006",
    "title": "晋正德大豫舞歌二首 其一 正德舞歌",
    "author": "荀勖",
    "content": "人文垂则，盛德有容。声以依咏，舞以象功。干戚发挥，节以笙镛。羽籥云会，翊宣令踪。敷美尽善，允协时邕。焕炳其章，光乎万邦。万邦洋洋，承我晋道。配天作享，元命有造。上化如风，民应如草。穆穆斌斌，形于缀兆。文武旁作，庆流四表。无竞维烈，永世是绍。"
  },
  {
    "id": "weijin#2007",
    "title": "晋正德大豫舞歌二首 其二 大豫舞歌",
    "author": "荀勖",
    "content": "豫顺以动，大哉惟时。时迈其仁，世载邕熙。兆我区夏，宣文是基。大业惟新，我皇隆之。重光累晖，钦明文思。迄用有成，惟晋之祺。穆穆圣皇，受命既固。品物咸宁，芳烈云布。文教旁通，笃以淳素。玄化洽畅，被之暇豫。作乐崇德，同美韶沪。睿邈幽遐，式遵王度。"
  },
  {
    "id": "weijin#2008",
    "title": "晋正德大豫舞歌二首 其一 正德舞歌",
    "author": "张华",
    "content": "曰皇上天，玄鉴惟光。神器周回，五德代章。祚命于晋，世有哲王。弘济区夏，陶甄万方。大明垂耀，旁烛无疆。蚩蚩庶类，风德永康。皇道惟清，礼乐斯经。金石在县，万舞在庭。象容表庆，协律被声。轶武超沪，取节六英。同进退让，化渐无形。大和宣洽，通于幽冥。"
  },
  {
    "id": "weijin#2009",
    "title": "晋正德大豫舞歌二首 其二 大豫舞歌",
    "author": "张华",
    "content": "惟天之命，符运有归。赫赫大晋，三后重晖。继明绍世，光抚九围。我皇绍期，遂在璇玑。群生属命，奄有庶邦。慎徽五典，玄教遐通。万方同轨，率土咸雍。爰制大豫，宣德舞功。醇化既穆，王道协隆。仁及草木，惠加昆虫。亿兆夷人，悦仰皇风。不显大业，永世弥崇。"
  },
  {
    "id": "weijin#2010",
    "title": "晋宣武舞歌四首 其一 惟圣皇篇",
    "author": "傅玄",
    "content": "惟圣皇。德巍巍。光四海。礼乐犹形影。文武为表里。乃作巴俞肆舞士。剑弩齐列。戈矛为之始。进退疾鹰鹞。龙战而豹起。如乱不可乱。动作顺其理。离合有统纪。"
  },
  {
    "id": "weijin#2011",
    "title": "晋宣武舞歌四首 其二 短兵篇",
    "author": "傅玄",
    "content": "剑为短兵，其势险危。疾逾飞电，回旋应规。武节齐声，或合或离。电发星骛，若景若差。兵法攸象，军容是仪。"
  },
  {
    "id": "weijin#2012",
    "title": "晋宣武舞歌四首 其三 军镇篇",
    "author": "傅玄",
    "content": "弩为远兵军之镇。其发有机。体难动。往必速。重而不迟。锐精分镈。射远中微。弩俞之乐一何奇。变多姿。退若激。进若飞。五声协。八音谐。宣武象。赞天威。"
  },
  {
    "id": "weijin#2013",
    "title": "晋宣武舞歌四首 其四 穷武篇",
    "author": "傅玄",
    "content": "穷武者丧。何但败北。柔弱亡战。国家亦废。秦始徐偃。既已作戒。前世先王鉴其机。修文整武艺。文武足相济。然后得光大。乱曰：高则亢。满则盈。亢必危。盈必倾。去危倾。守以平。冲则久。浊能清。混文武。顺天经。"
  },
  {
    "id": "weijin#2014",
    "title": "晋宣文舞歌二首 其一 羽籥舞歌",
    "author": "",
    "content": "羲皇之初。天地开元。罔罟禽兽。群黎以安。神农教耕。创业诚难。民得粒食。澹然无所患。黄帝始征伐。万品造其端。军驾无常居。是曰轩辕。轩辕既勤止。尧舜匪荒宁。夏禹治水。汤武又用兵。孰能保安逸。坐致太平。圣皇迈干干。天下兴颂声。穆穆且明明。惟圣皇。道化彰。溅四海。清三光。万几理。庶事康。潜龙升。仪凤翔。风雨时。物繁昌。却走马。降瑞祥。扬侧陋。简忠良。百禄是荷。眉寿无疆。"
  },
  {
    "id": "weijin#2015",
    "title": "晋宣文舞歌二首 其二 羽铎舞歌",
    "author": "",
    "content": "昔在浑成时。两仪尚未分。阳升垂清景。阴阴兴浮云。中和合氛氲。万物各异群。人伦得其序。众生乐圣君。三统继五行。然后有质文。皇王殊运代。治乱亦缤纷。伊大晋。德兼往古。越牺农。邈舜禹。参天地。陵三五。礼唐周。乐韶武。岂惟箫韶。六代具举。泽沾地境。化充天寓。圣明临朝。元凯作辅。普天同乐胥。浩浩元气。遐哉太清。五行流迈。日月代征。随时变化。庶物乃成。圣皇继天。光济群生。化之以道。万国咸宁。受兹介福。延于亿龄。"
  },
  {
    "id": "weijin#2016",
    "title": "晋鼙舞歌五首 其一 洪业篇",
    "author": "",
    "content": "宣文创洪业。盛德在泰始。圣皇应灵符。受命君四海。万国何所乐。上有明天子。唐尧禅帝位。虞舜惟恭己。恭己正南面。道化与时移。大赦荡萌渐。文教被黄支。象天则地。体无为。聪明配日月。神圣参两仪。虽有三凶类。静言无所施。象天则地。体无为。稷契并佐命。伊吕升王臣。兰芷登朝肆。下无失宿民。声发响自应。表立景来附。虓虎从。羁制。潜龙升天路。备物立成器。变通极其数。百事以时叙。万机有常度。训之以克让。纳之以忠恕。群下仰清风。海外同欢慕。象天则地。化云布。昔日贵雕饰。今尚俭与素。昔日多纤介。今去情与故。象天则地。化云布。济济大朝士。夙夜综万机。万机无废理。明明降畴询问。臣譬列星景。君配朝日晖。事业并通济。功烈何巍巍。五帝继三皇。三王世所归。圣德应期运。天地不能违。仰之弥已高。犹天不可阶。将复御龙氏。凤皇在庭栖。"
  },
  {
    "id": "weijin#2017",
    "title": "晋鼙舞歌五首 其二 天命篇",
    "author": "",
    "content": "圣祖受天命，应期辅魏皇。入则综万机，出则征四方。朝廷无遗理，方表宁且康。道隆舜臣尧，积德逾大王。孟度阻穷险，造乱天一隅。神兵出不意，奉命致天诛。赦善戮有罪，元恶宗为虚。威风振劲蜀，武烈慑强吴。诸葛不知命，肆逆乱天常。拥徒十馀万，数来寇边疆。我皇迈神武，秉钺镇雍凉。亮乃畏天威，未战先仆僵。盈虚自然运，时变固多艰。东征陵海表，万里枭贼渊。受遗齐七政，曹爽又滔天。群凶受诛殛，百禄咸来臻。黄华应福始，王凌为祸先。"
  },
  {
    "id": "weijin#2018",
    "title": "晋鼙舞歌五首 其三 景皇篇",
    "author": "",
    "content": "景皇帝。聪明命世生。盛德参天地。帝王道大。创基既已难。继世亦未易。外则夏侯玄。内张则张与李。三凶称逆。乱帝纪。顺天行诛。穷其奸宄。遏将御其渐。潜谋不得起。罪人咸伏辜。威风振万里。平衡综万机。万机无不理。召陵桓不君。内外何纷纷。众小便成群。蒙昧恣心。治乱不分。睿圣独断。济琥常以文。顺天惟废立。扫霓披浮云。云霓既已辟。清和未几间。羽檄首尾至。变起东南蕃。俭钦为长蛇。外则凭吴蛮。万国纷骚扰。戚戚天下惧不安。神武御六军。我皇秉钺征。俭钦起寿春。前锋据项城。出其不意。并纵奇兵。奇兵诚难御。庙胜实难支。两军不期遇。敌退计无施。虎骑惟武进。大战沙阳陂。钦乃亡魂走。奔虏若云披。天恩赦有罪。东土放鲸鲵。"
  },
  {
    "id": "weijin#2019",
    "title": "晋鼙舞歌五首 其四 大晋篇",
    "author": "",
    "content": "赫赫大晋。于穆文皇。荡荡巍巍。道迈陶唐。世称三皇五帝。及今重其光。九德克明。文既显。武又章。恩弘六合。兼济万方。内举元凯。朝政以纲。外简虎臣。时惟鹰扬。靡顺不怀。逆命斯亡。仁配春日。威逾秋霜。济济多士。同兹兰芳。唐虞至治。四了滔天。致讨俭钦。冈不肃虔。化感海外。海外来宾。献其声乐。并称妾臣。西蜀猾夏。僣号方域。命将致讨。委国稽服。吴人放命。凭海阻江。飞书告谕。响应来同。先王建肆国。九服为蕃卫。亡秦坏诸侯。享祚不二世。历代不能复。忽逾五百岁。我皇迈圣德。应期创典制。分土五等。蕃国正封界。莘莘文武佐。千秋遘嘉会。洪业溢区内。仁风翔海外。"
  },
  {
    "id": "weijin#2020",
    "title": "晋鼙舞歌五首 其五 明君篇",
    "author": "",
    "content": "明君御四海，听鉴尽物情。顾望有谴罚，竭忠身必荣。兰茝出荒野，万里升紫庭。茨草秽堂阶，扫截不得生。能否莫相蒙，百官正其名。恭己慎有为，有为无不成。暗君不自信，群下执异端。正直罹浸润，奸臣夺其权。虽欲尽忠诚，结舌不敢言。结舌亦何惮，尽忠为身患。清流岂不洁，飞尘浊其源。歧路令不迷，未远胜不还。忠臣立君朝，正色不顾身。邪正不并存，譬若胡与秦。胡秦有合时，邪正各异津。忠臣遇明君，干干惟日新。群目统在纲，众星拱北辰。设令遭暗主，斥退为凡民。虽薄共时用，白茅犹可珍。冰霜昼夜结，兰桂摧为薪。邪臣多端变，用心何委曲。便僻顺情指，动随君所欲。偷安乐目前，不问清与浊。积伪冈时主，养交以持禄。言行恒相违，难餍其溪谷。昧死射干没，觉露则灭族。"
  },
  {
    "id": "weijin#2021",
    "title": "晋铎舞歌云门篇",
    "author": "",
    "content": "黄云门。唐咸池。虞韶舞。夏夏殷沪。列代有五。振铎鸣金。近大武。清歌发唱。形为主。声和八音。协律吕。身不虚动。手不徒举。应节合度。周其叙。时奏宫角。杂之以征羽。下餍众目。上从钟鼓。乐以移风。与德礼要辅。安有失其所。"
  },
  {
    "id": "weijin#2022",
    "title": "拂舞歌诗三首 其一 白鸠篇",
    "author": "",
    "content": "翩翩白鸠，载飞载鸣。怀我君德，来集君庭。白雀呈瑞，素羽明鲜。翔庭舞异，以应仁干。交交鸣鸠，或丹或黄。乐我君惠，振羽来翔。东璧馀光，鱼在江湖。惠而不费，敬我微躯。策我良驷，习我驱驰。与君周旋，乐道亡馀。我心虚静，我志沾濡。弹琴鼓瑟，聊以自娱。凌云登台，浮游太清。扳龙附凤，目望身轻。"
  },
  {
    "id": "weijin#2023",
    "title": "拂舞歌诗三首 其二 独漉篇",
    "author": "",
    "content": "独漉独漉，水深泥浊。泥浊尚可，水深杀我。雍雍双雁，游戏田畔。我欲射雁，念子孤散。翩翩浮萍，得风摇轻。我心何合，与之同并。空床低帷，谁知无人。夜衣锦绣，谁别伪真。刀鸣削中，倚床无施。父冤不报，欲活何为。猛虎斑斑，游戏山间。虎欲齿人，不避豪贤。"
  },
  {
    "id": "weijin#2024",
    "title": "拂舞歌诗三首 其三 济济篇",
    "author": "",
    "content": "畅飞畅舞气流芳。追念三五大绮黄。去失有。时可行。去来同时此未央。时冉冉。近桑榆。但当饮酒为欢娱。衰老逝。有何期。多忧耿耿内怀思。渊池广。鱼独希。愿得黄浦众所依。恩感人。世无比。悲歌且舞无极已。"
  },
  {
    "id": "weijin#2025",
    "title": "白伫舞歌诗三首 其一",
    "author": "",
    "content": "轻躯徐起何洋洋，高举两手白鹄翔。宛若龙转乍低昂，凝停善睐容仪光。如推若引留且行，随世而变诚无方。舞以尽神安可忘，晋世方昌乐未央。质如轻云色如银，爱之遗谁赠佳人。制以为袍馀作巾，袍以光躯巾拂尘。丽服在御会佳宾，醪醴盈樽美且淳。清歌徐舞降只神，四座欢乐胡可陈。"
  },
  {
    "id": "weijin#2026",
    "title": "白伫舞歌诗三首 其二",
    "author": "",
    "content": "双袂齐举鸾凤翔，罗裙飘遥昭仪光。趋步生姿进流芳，鸣弦清歌及三阳。人生世间如电过，乐时每少苦日多。幸及良辰耀春华，齐倡献舞赵女歌。羲和驰景逝不停，春露未晞严霜零。百草凋索花落英，蟋蟀吟牖寒蝉鸣。百年之命忽若倾，早知迅速秉烛行。东造扶桑游紫庭，西至昆仑戏曾城。"
  },
  {
    "id": "weijin#2027",
    "title": "晋杯槃舞歌诗",
    "author": "",
    "content": "晋世宁。四海平。普天安东永大宁。四海安。天下欢。乐治兴隆舞杯槃。舞杯槃。何翩翩。举坐翻覆寿万年。天与日。终与一。左回右转不相失。筝笛悲。酒舞疲。心中慷慨呆健儿。樽酒甘。丝竹清。愿令诸君醉复醒。醉复醒。时合同。四座欢乐皆言工。丝竹音。可不听。亦舞此槃左右轻。自相当。合坐欢乐人命长。人命长。当结友。千秋万岁皆老寿。"
  },
  {
    "id": "weijin#2028",
    "title": "百志诗",
    "author": "干宝",
    "content": "壮士禀杰姿，气烈有自然。俯仰群众中，胡能救世艰。阙巩代缝掖，兜鍪易进贤。"
  },
  {
    "id": "weijin#2029",
    "title": "诗",
    "author": "张亢",
    "content": "昔我好坟典，下帷慕董氏。吟咏仿馀风，染轴舒素纸。"
  },
  {
    "id": "weijin#2030",
    "title": "七夕观织女诗",
    "author": "王鉴",
    "content": "牵牛悲殊馆，织女悼离家。一稔期一宵，此期良可嘉。赫奕玄门开，飞阁郁嵯峨。隐隐驱千乘，阗阗越星河。六龙奋瑶辔，文螭负琼车。火丹秉瑰烛，素女执琼华。绛旗若吐电，朱盖如振霞。云韶何嘈嗷，灵鼓鸣相和。停轩纡高盻，眷予在岌峨。泽因芳露沾，恩附兰风加。明发相从游，翩翩鸾鷟罗。同游不同观，念子忧怨多。敬因三祝末，以尔属皇娥。"
  },
  {
    "id": "weijin#2031",
    "title": "七哀诗",
    "author": "荀组",
    "content": "辙兮辙兮，何其寂蔑。"
  },
  {
    "id": "weijin#2033",
    "title": "嘲友人诗",
    "author": "李充",
    "content": "同好齐欢爱，缠绵一何深。子既识我情，我亦知子心。燕婉历年岁，和乐如瑟琴。良辰不我俱，中阔似商参。尔隔北山阳，我分南川阴。嘉会冈克从，积思安可任。目想妍丽姿，耳存清媚音。修昼兴永念，遥夜独悲吟。逝将寻行役，言别泣沾襟。愿尔降玉趾，一顾重千金。"
  },
  {
    "id": "weijin#2034",
    "title": "七月七日诗",
    "author": "李充",
    "content": "朗月垂玄景，洪汉截皓苍。牵牛难牵牛，织女守空箱。河广尚可越，怨此汉无梁。北极躔众星，玉机运六纲。素云巡蒙汜，炎帝收离光。"
  },
  {
    "id": "weijin#2035",
    "title": "送许从诗",
    "author": "李充",
    "content": "来若迅风欢，逝如归云征。离合理之常，聚散安足惊。"
  },
  {
    "id": "weijin#2036",
    "title": "经涡路作诗",
    "author": "李颙",
    "content": "言归越东足，逝将反上都。后洫填中路，改辙修兹道。旦发石亭境，夕宿桑首墟。劲焱不兴润，零雨莫能濡。亢阳弥十旬，涓滴未暂舒。泉流成平陆，结驷可回车。肇允相忘鳞，翻为涸池鱼。咫步不能移，白日奄桑榆。"
  },
  {
    "id": "weijin#2037",
    "title": "涉湖诗",
    "author": "李颙",
    "content": "旋经义兴境，弭棹石兰渚。震泽为何在，今唯太湖浦。图径萦五百，眇目缅无睹。高天淼若岸，长津杂如缕。窈窕寻湾漪，迢递望峦屿。惊飙扬飞湍，浮霄薄悬岨。轻禽翔云汉，游鳞憩中浒。黯蔼天时阴，岧峣舟航舞。凭河安可殉，静观戒征旅。"
  },
  {
    "id": "weijin#2038",
    "title": "夏日诗",
    "author": "李颙",
    "content": "炎光烁南溟，溽暑融三夏。黮对重云荫，砰棱震雷咤。"
  },
  {
    "id": "weijin#2039",
    "title": "羡夏篇",
    "author": "李颙",
    "content": "羲和游与并，朱融骋离光。照穴应时启，超川随化亡。咧咧林蜩鸣，翩翩鸣鵙翔。"
  },
  {
    "id": "weijin#2040",
    "title": "感冬篇",
    "author": "李颙",
    "content": "高阳揽玄辔，太皞御冬始。望舒游天策，曜灵协燕纪。蜿虹潜太阴，文雉化淮汜。"
  },
  {
    "id": "weijin#2041",
    "title": "离思篇",
    "author": "李颙",
    "content": "烈烈寒气严，寥寥天宇清。"
  },
  {
    "id": "weijin#2042",
    "title": "诗",
    "author": "李颙",
    "content": "焦肺枯肝，抽肠裂膈。"
  },
  {
    "id": "weijin#2043",
    "title": "别歌",
    "author": "熊甫",
    "content": "徂风飙起盖山陵，氛雾蔽日玉石焚。往事既去可长叹，念别惆怅复会难。"
  },
  {
    "id": "weijin#2044",
    "title": "合欢诗五首 其一",
    "author": "杨方",
    "content": "虎啸谷风起，龙跃景云浮。同声好相应，同气自相求。我情与子亲，譬如影追躯。食共并根穗，饮共连理杯。衣共双丝绢，寝共无缝裯。居愿接膝坐，行愿携手趋。子静我不动，子游我不留。齐彼同心鸟，譬此比目鱼。情至断金石，胶漆未为牢。但愿长无别，合形作一躯。生为并身物，死为同棺灰。秦氏自言至，我情不可俦。"
  },
  {
    "id": "weijin#2045",
    "title": "合欢诗五首 其二",
    "author": "杨方",
    "content": "磁石引长针，阳燧下炎烟。宫商声相和，心同自相亲。我情与子合，亦如影追身。寝共织成被，絮用同功绵。暑摇比翼扇，寒坐并肩毡。子笑我必哂，子戚我无欢。来与子共迹，去与子同尘。齐彼蛩蛩兽，举动不相捐。惟愿长无别，合形作一身。生有同室好，死成并棺民。徐氏自言至，我情不可陈。"
  },
  {
    "id": "weijin#2046",
    "title": "合欢诗五首 其三",
    "author": "杨方",
    "content": "独坐空室中，愁有数千端。悲响答愁叹，哀涕应苦言。彷徨四顾望，白日入西山。不睹佳人来，但见飞鸟还。飞鸟亦何乐，夕宿自作群。"
  },
  {
    "id": "weijin#2048",
    "title": "合欢诗五首 其五",
    "author": "杨方",
    "content": "南邻有奇树，承春挺素华。丰翘被长条，绿叶蔽朱柯。因风吐微音，芳气入紫霞。我心羡此木，愿徒著予家。夕得游其下，朝得弄其葩。尔根深且坚，予宅浅且洿。移植良无期，叹息将如何。"
  },
  {
    "id": "weijin#2049",
    "title": "美女诗",
    "author": "甄述",
    "content": "足蹑承云履，丰趺皓春锦。"
  },
  {
    "id": "weijin#2050",
    "title": "赠傅氏诗",
    "author": "朱德才",
    "content": "猗猗彼君子，逍遥集华堂。高谕呈玄妙，弹笔播文章。"
  },
  {
    "id": "weijin#2051",
    "title": "赠温峤诗",
    "author": "郭璞",
    "content": "兰薄有茝，玉泉产玫。亹亹含风，灼灼猗人。如金之映，如琼之津。擢翘秋阳，凌波暴鳞。擢翘伊何，妙灵奇挺。暴鳞伊何，披彩迈景。清规外标，朗鉴内景。思乐云蔼，言采其颖。人亦有言，松竹有林。及尔臭味，异苕同岑。义结在昔，分涉于今。我怀惟永，载咏载吟。子策骐骏，我案骀辔。进不要声，退不慠位。遗心隐显，得意荣悴。尚想李严，逍遥柱肆。言以忘得，交以淡成。同匪伊和，惟我与生。尔神余契，我怀子情。携手一壑，安知尘冥。"
  },
  {
    "id": "weijin#2052",
    "title": "回文虚言诗",
    "author": "温峤",
    "content": "宁神静泊，损有崇无。"
  },
  {
    "id": "weijin#2053",
    "title": "赠温峤诗",
    "author": "梅陶",
    "content": "巍巍有晋，道隆虞唐。元宗中兴，明祖重光。我帝承基，圣后作皇。生而神明，诞质圭璋。有乱同符，恢我王纲。台衡增耀，元辅重辉。泉哉若人，之颜之徽。知文之宗，研理之机。入铨帝评，出纲王维。帝曰尔徂，往镇江土。俾尔旄麾，授尔齐斧。昔周之宣，有熊有武。在汉五叶，营平作武。推毂委诚，惟余与汝。俯偻勤时，非遑晏豫。星陈宿驾，玄旌首路。轻舟龙骧，武旅云布。我恋惟爱，尔勤王度。迟迟之感，监寝宵悟。人亦有言，德輶如毛。重非千钧，人鲜克效。武有七政，文敷五教。义在止戈，威崇戢暴。勖尔远猷，迈尔英劭。"
  },
  {
    "id": "weijin#2054",
    "title": "怨诗行",
    "author": "梅陶",
    "content": "庭植不材柳，苑育能鸣鹤。鼓枝游畦亩，栖钓一丘壑。晨悦朝敷荣，夕乘南音客。昼立薄游景，暮宿汉阴魄。庇身荫王猷，罢蹇反幻迹。"
  },
  {
    "id": "weijin#2055",
    "title": "吊贾谊诗",
    "author": "庾阐",
    "content": "虽有惠音，莫过韶頀。虽有腾蛇，终仆一壑。"
  },
  {
    "id": "weijin#2056",
    "title": "三月三日临曲水诗",
    "author": "庾阐",
    "content": "暮春濯清汜，游鳞泳一壑。高泉吐东岑，洄澜自净荥。临川叠曲流，丰林映绿薄。轻舟沈飞觞，鼓枻观鱼跃。"
  },
  {
    "id": "weijin#2057",
    "title": "三月三日诗",
    "author": "庾阐",
    "content": "心结湘川渚，目散冲霄外。清泉吐翠流，渌醽漂素濑。悠想盻长川，轻澜渺如带。"
  },
  {
    "id": "weijin#2058",
    "title": "观石鼓诗",
    "author": "庾阐",
    "content": "命驾观奇逸，径骛造灵山。朝济清溪岸，夕憩五龙泉。鸣石含潜响，雷骇震九天。妙化非不有，莫知神自然。翔霄拂翠岭，绿涧漱岩间。手澡春泉洁，目玩阳葩鲜。"
  },
  {
    "id": "weijin#2059",
    "title": "登楚山诗",
    "author": "庾阐",
    "content": "拂驾升西岭，寓目临浚波。想望七德耀，咏此九功歌。龙驷释阳林，朝服集三河。回首盻宇宙，一无济邦家。"
  },
  {
    "id": "weijin#2060",
    "title": "衡山诗",
    "author": "庾阐",
    "content": "北眺衡山首，南睨五岭末。寂坐挹虚恬，运目情四豁。翔虬凌九霄，陆鳞困濡沫。未体江湖悠，安识南溟阔。"
  },
  {
    "id": "weijin#2061",
    "title": "江都遇风诗",
    "author": "庾阐",
    "content": "天吴踊灵壑，将驾奔冥霄。飞廉振折木，流景登扶摇。洪川伫宿浪，跃水迎晨潮。仰盻蹙玄云，俯听聒悲飙。"
  },
  {
    "id": "weijin#2062",
    "title": "采药诗",
    "author": "庾阐",
    "content": "采药灵山㟽，结驾登九嶷。悬岩溜石髓，芳谷挺丹芝。泠泠云珠落，漼漼石蜜滋。鲜景染冰颜，妙气翼冥期。霞光焕藿靡，虹景照参差。椿寿自有极，槿花何用疑。"
  },
  {
    "id": "weijin#2063",
    "title": "游仙诗十首 其一",
    "author": "庾阐",
    "content": "神岳竦丹霄，玉堂临雪岭。上采琼树华，下挹瑶泉井。"
  },
  {
    "id": "weijin#2064",
    "title": "游仙诗十首 其二",
    "author": "庾阐",
    "content": "南海纳朱涛，玄波洒北溟。仰盻烛龙曜，俯步朝广庭。"
  },
  {
    "id": "weijin#2065",
    "title": "游仙诗十首 其三",
    "author": "庾阐",
    "content": "邛疏练石髓，赤松漱水玉。凭烟眇封子，流浪挥玄俗。崆峒临北户，昆吾眇南陆。层霄映紫芝，潜涧泛丹菊。昆仑涌五河，八流萦地轴。"
  },
  {
    "id": "weijin#2066",
    "title": "游仙诗十首 其四",
    "author": "庾阐",
    "content": "三山罗如粟，巨壑不容刀。白龙腾子明，朱鳞运琴高。轻举观沧海，眇邈去瀛洲。玉泉出灵凫，琼草被神丘。"
  },
  {
    "id": "weijin#2067",
    "title": "游仙诗十首 其五",
    "author": "庾阐",
    "content": "荧荧丹桂紫芝。结根云山九疑。鲜荣夏馥冬熙。谁与薄采松期。"
  },
  {
    "id": "weijin#2068",
    "title": "游仙诗十首 其六",
    "author": "庾阐",
    "content": "赤松游霞乘烟。封子练骨凌仙。晨漱水玉心玄。故能灵化自然。"
  },
  {
    "id": "weijin#2069",
    "title": "游仙诗十首 其七",
    "author": "庾阐",
    "content": "乘彼六气渺芒。辎驾赤水昆阳。遥望至人玄堂。心与冈象俱忘。"
  },
  {
    "id": "weijin#2070",
    "title": "游仙诗十首 其八",
    "author": "庾阐",
    "content": "朝嗽云英玉蕊。夕挹玉膏石髓。瑶台藻构霞绮。鳞裳羽盖级纚。"
  },
  {
    "id": "weijin#2071",
    "title": "游仙诗十首 其九",
    "author": "庾阐",
    "content": "玉树标云翠蔚。灵崖独拔奇卉。芳津兰莹珠隧。碧叶灌清鳞萃。"
  },
  {
    "id": "weijin#2072",
    "title": "游仙诗十首 其十",
    "author": "庾阐",
    "content": "玉房石㯓磊砢，烛龙衔辉吐火。朝采石英涧左，夕翳琼葩岩下。"
  },
  {
    "id": "weijin#2073",
    "title": "诗 其一",
    "author": "庾阐",
    "content": "炼形去人俗，飘忽乘云游。暂想扶桑阴，忽见东岳鱼。"
  },
  {
    "id": "weijin#2074",
    "title": "诗 其二",
    "author": "庾阐",
    "content": "峥嵘激清崖，蒙笼阴岩岫。咀嚼延六气，俯仰以九周。"
  },
  {
    "id": "weijin#2075",
    "title": "从征诗",
    "author": "庾阐",
    "content": "志士痛朝危，忠臣哀主辱。"
  },
  {
    "id": "weijin#2076",
    "title": "诗",
    "author": "袁乔",
    "content": "角枕粲文茵，锦衾烂长筵。"
  },
  {
    "id": "weijin#2077",
    "title": "大道曲",
    "author": "谢尚",
    "content": "青阳二三月，柳青桃复红。车马不相识，音落黄埃中。"
  },
  {
    "id": "weijin#2078",
    "title": "赠王彪之诗",
    "author": "谢尚",
    "content": "长杨荫清沼，游鱼戏绿波。"
  },
  {
    "id": "weijin#2079",
    "title": "筝歌",
    "author": "谢尚",
    "content": "秋风意殊迫。"
  },
  {
    "id": "weijin#2080",
    "title": "咏秋诗",
    "author": "江回",
    "content": "祝融解炎辔，蓐收起凉驾。高风催节变，凝露督物化。长林悲素秋，茂草思朱夏。鸣雁薄云岭，蟋蟀吟深榭。寒蝉向夕号，惊飙激中夜。感物增人怀，凄然无欣暇。"
  },
  {
    "id": "weijin#2081",
    "title": "咏贫诗",
    "author": "江回",
    "content": "筚站不启扉，环堵蒙蒿榛。空瓢覆壁下，箪上自生尘。出门谁氏子，惫哉一何贫。"
  },
  {
    "id": "weijin#2082",
    "title": "诗",
    "author": "江回",
    "content": "巨鳌戴蓬莱，大鲲运天池。倏忽云雨兴，俯仰三州移。"
  },
  {
    "id": "weijin#2083",
    "title": "诗",
    "author": "卢谌",
    "content": "山居是所乐，世路非我欲。"
  },
  {
    "id": "weijin#2084",
    "title": "赠庾翼诗",
    "author": "王胡之",
    "content": "仪凤厉天，腾龙陵云。昂昂猗人，逸足绝群。温风既畅，玉润兰芬。如彼春零，流津烟煴。邓林伊何，蔚蔚其映。流芳伊何，鉴犹水镜。通广外润，雅裁内正。降巳顺时，志存急病。戎马生郊，王路未夷。螳螂举斧，鲸鲵轩鳍。矫矫吾子，劬劳王师。单醴投川，饮者如归。昆岭载崇，太阳增辉。江海能大，上善居下。侯王得尊，心同触寡。废我处冲，虚怀无假。待来制器，如彼炉冶。天下何事，去其害马。友以淡合，理随道泰。余与夫子，自然冥会。暂面豁怀，倾枕解带。玉液相润，琼林增蔼。心齐飞沈，相望事外。譬诸龙鱼，陵云潜濑。稷契赞时，巢由亢矫。辅汉者房，遁迹者皓。妙善自同，外内臣道。子光齐鲁，余守严老。元直言归，武侯解鞅。子鱼司契，幼安独往。神齐玄一，形寄为两。苟体理分，动寂忘象。仰味高风，载咏载想。回驾蓬庐，独游偶影。陵风行歌，肆目崇岭。高丘隐天，长湖万顷。可以垂纶，可以啸咏。取诸匈怀，寄之匠郢。"
  },
  {
    "id": "weijin#2086",
    "title": "答傅郎诗",
    "author": "郗超",
    "content": "森森群像，妙归玄同。原始无滞，孰云质通。悟之斯朗，执焉则封。器乖吹万，理贯一空。昔在总角，有怀大方。虽乏超诣，性不比常。奇趣感心，虚飙流芳。始自践迹，遂登慧场。迹以化形，慧以通神。时欤运欤，遘兹渊人。澄源岭本，启此归津。投契凯入，挥刃擢新。发悟虽迹，反观已陈。暧暧末叶，运钟交丧。绵绵虚宗，千载靡畅。谁能慜中，仰谐冥匠。并辔一方，明心绝向。明向若易。潜行谅深。时惟同得。婉转嘿寻。望关启扉，披帷解衿。情兴未足。祈我冲箴。冲箴之往，岂伊璠玙。通无不畅，分靡不劬。何以融之，本际已无。即心既尽，触族自虚。"
  },
  {
    "id": "weijin#2087",
    "title": "黄帝赞诗",
    "author": "曹毗",
    "content": "轩辕应玄期，幼能总百神。体练五灵妙，气含云露津。掺石曾城岫，铸鼎荆山滨。豁焉天扉开，飘然跨腾鳞。仪辔洒长风，褰裳蹑紫宸。"
  },
  {
    "id": "weijin#2088",
    "title": "咏冬诗",
    "author": "曹毗",
    "content": "绵邈冬夕永，凛厉寒气升。离叶向晨落，长风振条兴。夜静轻响起，天清月晖澄。寒冰盈渠结，素霜竟栏凝。今载忽已暮，来纪奄复仍。"
  },
  {
    "id": "weijin#2089",
    "title": "夜听捣衣诗",
    "author": "曹毗",
    "content": "寒兴御纨素，佳人理衣襟。冬夜清且永，皎月照堂阴。纤手叠轻素，朗桁叩鸣砧。清风流繁节，回飙洒微吟。嗟此往运速，悼彼幽滞心。二物感余怀，岂但声与音。"
  },
  {
    "id": "weijin#2090",
    "title": "正朝诗",
    "author": "曹毗",
    "content": "灵春散初泽，棼煴青阳舒。佳袍忽已故，今载奄复初。软节畅宇宙，和风被八区。"
  },
  {
    "id": "weijin#2091",
    "title": "霖雨诗",
    "author": "曹毗",
    "content": "洪霖弥旬日，翳翳四区昏。紫电光牖飞，迅雷终天奔。"
  },
  {
    "id": "weijin#2092",
    "title": "郗公墓诗",
    "author": "曹毗",
    "content": "青松罗前隧，翠碑表高坟。玉颜无馀映，蕙风有馀薰。"
  },
  {
    "id": "weijin#2093",
    "title": "箜篌诗",
    "author": "曹毗",
    "content": "东士君子，雅善箜篌。"
  },
  {
    "id": "weijin#2094",
    "title": "诗",
    "author": "曹毗",
    "content": "分风为二，擘流为两。"
  },
  {
    "id": "weijin#2096",
    "title": "蜡除诗",
    "author": "张望",
    "content": "玄灵告稔谢，青龙驾拂轸。鲜冰迎流结，凝留垂檐霣。人欣八蜡畅，讵知岁聿尽。"
  },
  {
    "id": "weijin#2097",
    "title": "贫士诗",
    "author": "张望",
    "content": "荒墟人迹稀，隐僻闾邻阔。苇篱自朽损，毁屋正寥豁。炎夏无完絺，玄冬无暖褐。四体困寒暑，六时疲饥渴。营生生愈瘁，愁来不可割。"
  },
  {
    "id": "weijin#2098",
    "title": "正月七日登高作诗",
    "author": "张望",
    "content": "玄云敛夕煞，青阳舒朝愥。熙哉陵冈娱，眺盻肆回目。"
  },
  {
    "id": "weijin#2099",
    "title": "咏德诗三首 其一",
    "author": "张翼",
    "content": "运形不标异，澄怀恬无欲。座可栖王侯，门可回金毂。风来咏逾清，鳞萃渊不浊。斯乃玄中子，所以矫逸足。何必玩幽间，青衿表离俗。百龄苟未遐，昨辰亦非促。曦腾望舒映，曩今迭相烛。一世皆逆旅，安悼电往速。区区虽非党，兼忘混砾玉。恪神罔业秽，要在夷心曲。"
  },
  {
    "id": "weijin#2100",
    "title": "咏德诗三首 其二",
    "author": "张翼",
    "content": "灵飙起回浪，飞云腾逆鳞。苟擢南阳秀，固集三造宾。缅怀结寂夜，味藻咏终晨。延伫时无遘，谁与拂流尘。眇情寄极眄，萧条独遨神。相忘东溟里，何晞西潮津。我崇道无废，长谣想义人。"
  },
  {
    "id": "weijin#2101",
    "title": "咏德诗三首 其三",
    "author": "张翼",
    "content": "遥遁播荆衡，杖策憩南郢。遭动透浪迹，遇靖恬夷性。拊卷从老语，挥纶与庄咏。遐眺独缅想，萧神飙尘正。时无喜惠偶，绝韵将谁听。习子茂芳标，有欣徽音令。颖敷陵霜倩，葩熙三春盛。拂翮期宵翔，岂与桑榆竞。我混不材姿，遗情忘雕映。虽非峄阳椅，聊以翮泗磬。"
  },
  {
    "id": "weijin#2102",
    "title": "赠沙门竺法頵三首 其一",
    "author": "张翼",
    "content": "郁郁华阳岳，绝云抗飞峰。峭壁溜灵泉，秀岭森青松。悬岩廓峥嵘，幽谷正寥笼。丹崖栖奇逸，碧室禅六通。泊寂清神气，绵眇矫妙纵。止观著无无，还净滞空空。外物岂大悲，独往非玄同。不见舍利弗，受屈维摩公。"
  },
  {
    "id": "weijin#2103",
    "title": "赠沙门竺法頵三首 其二",
    "author": "张翼",
    "content": "至人如影响，灵慧陶意劫。应方恢权化，兆类蒙慈悦。冥冥积尘昧，永在岩底闭。废聪无通照，遗形不洞灭。明哉如来降，豁矣启潜穴。幽精沦朽壤，孰若阿维察。遥谢晞玄畴，何为自矜洁。"
  },
  {
    "id": "weijin#2104",
    "title": "赠沙门竺法頵三首 其三",
    "author": "张翼",
    "content": "邈邈庆成标，峨峨浮云岭。峻盖十二岳，独秀阎浮境。丹流环方基，瑶堂临峭顶。涧滋甘泉液，崖蔚芳芝颖。翘翘羡化伦，眇眇陵岩正。肃拱望妙觉，呼吸晞龄永。苟能夷冲心，所憩靡不净。万物可逍遥，何必栖形影。勉寻大乘轨，练神超勇猛。"
  },
  {
    "id": "weijin#2105",
    "title": "答庾僧渊诗",
    "author": "张翼",
    "content": "茫茫混成始，豁矣四天朗。三辰还须弥，百亿同一像。灵和陶氤氲，会之有妙常。大慈济群生，冥感如影响。蔚蔚沙弥众，粲粲万心仰。谁不欣大乘，兆定于玄曩。三法虽成林，居士亦有党。不见虬与龙，洒鳞凌霄上。冲心超远寄，浪怀邈独往。众妙常所晞，维摩余所赏。苟未体善权，与子同佛仿。悠悠诚满域，所遗在废想。"
  },
  {
    "id": "weijin#2106",
    "title": "竹扇诗",
    "author": "许询",
    "content": "良工眇芳林，妙思触物骋。篾疑秋蝉翼，团取望舒景。"
  },
  {
    "id": "weijin#2107",
    "title": "农里诗",
    "author": "许询",
    "content": "亹亹玄思得，濯濯情累除。"
  },
  {
    "id": "weijin#2108",
    "title": "诗",
    "author": "许询",
    "content": "青松凝素髓，秋菊落芳英。"
  },
  {
    "id": "weijin#2109",
    "title": "兰亭诗二首 其一",
    "author": "王羲之",
    "content": "代谢鳞次，忽焉以周。欣此暮春，和气载柔。咏彼舞雩，异世同流。迤携齐契，散怀一丘。"
  },
  {
    "id": "weijin#2110",
    "title": "兰亭诗二首 其二",
    "author": "王羲之",
    "content": "悠悠大象运，轮转无停际。陶化非吾因，去来非吾制。宗统竟安在，即顺理自泰。有心未能悟，适足缠利害。未若任所遇，逍遥良辰会。三春启群品，寄畅在所因。仰望碧天际，俯磐绿水滨。寥朗无厓观，寓目理自陈。大矣造化功，万殊莫不均。群籁虽参差，适我无非新。猗与二三子，莫匪齐所托。造真探玄根，涉世若过客。前识非所期，虚室是我宅。远想千载外，何必谢曩昔。相与无相与，形骸自脱落。鉴明去尘垢，止则鄙吝生。体之固未易，三觞解天刑。方寸无停主，矜伐将自平。虽无丝与竹，玄泉有清声。虽无啸与歌，咏言有馀馨。取乐在一朝，寄之齐千龄。合散固其常，修短定无始。造新不暂停，一往不再起。于今为神奇，信宿同尘滓。谁能无此慨，散之在推理。言立同不朽，河清非所俟。"
  },
  {
    "id": "weijin#2111",
    "title": "答许询诗 其一",
    "author": "王羲之",
    "content": "取欢仁智乐，寄畅山水阴。清泠涧下濑，历落松竹松。"
  },
  {
    "id": "weijin#2112",
    "title": "答许询诗 其二",
    "author": "王羲之",
    "content": "争先非吾事，静照在忘求。"
  },
  {
    "id": "weijin#2113",
    "title": "表哀诗",
    "author": "孙绰",
    "content": "茫茫太极，赋授理殊。咨生不辰，仁考夙徂。微微冲弱，眇眇偏孤。叩心昊苍，痛贯黄墟。肃我以义，鞠我以仁。严迈商风，思洽阳春。昔闻邹母，勤教善分。懿矣慈妣，旷世齐运。嗟予小子，譬彼土粪。俯愧陋质，仰忝高训。悠悠玄运，四气错序。自我酷痛，载离寒暑。寥寥空堂，寂寂响户。尘蒙几筵，风生栋宇。感昔有恃，望晨迟颜。婉娈怀袖，极愿尽欢。奈何慈妣，归体幽埏。酷矣痛深，剖髓摧肝。"
  },
  {
    "id": "weijin#2117",
    "title": "赠谢安诗",
    "author": "孙绰",
    "content": "缅哉冥古，邈矣上皇。夷明太素，结纽灵纲。不有其一，二理曷彰。幽源散流，玄风吐芳。芳扇则歇，流引则远。朴以凋残，实由英剪。捷径交轸，荒涂莫践。超哉冲悟，乘云独反。青松负雪，白玉经飙。鲜藻弥映，素质逾昭。凝神内湛，未醨一浇。遂从雅好，高跱九霄。洋洋浚泌，蔼蔼丘园。庭无乱辙，室有清弦。足不越疆，谈不离玄。心凭浮云，气齐皓然。仰咏道诲，俯膺俗教。天生而静，物诱则躁。全由抱朴，灾生发窍。成归前识，孰能默觉。暧暧幽人，藏器掩曜。涉易知损，栖才测妙。交存风流，好因维絷。自我不遘，寒暑三袭。汉文延贾，知其弗及。戴生之黄，不觉长揖。与尔造玄，迹未偕入。鸣翼既舒，能不鹤立。整翰望风，庶同遥集。"
  },
  {
    "id": "weijin#2118",
    "title": "兰亭诗二首 其一",
    "author": "孙绰",
    "content": "春咏登台，亦有临流。怀彼伐木，宿此良俦。修竹荫沼，旋濑萦丘。穿池激湍，连滥觞舟。"
  },
  {
    "id": "weijin#2119",
    "title": "兰亭诗二首 其二",
    "author": "孙绰",
    "content": "流风拂枉渚，停云荫九皋。莺语吟修竹，游鳞戏澜涛。携笔落云藻，微言剖纤毫。时珍岂不甘，忘味在闻韶。"
  },
  {
    "id": "weijin#2121",
    "title": "秋日诗",
    "author": "孙绰",
    "content": "萧瑟仲秋月，飂戾风云高。山居感时变，远客兴长谣。疏林积凉风，虚岫结凝霄。湛露洒庭林，密叶辞荣条。抚菌悲先洛，攀松羡后凋。垂纶在林野，交情远市朝。澹然古怀心，濠上岂伊遥。"
  },
  {
    "id": "weijin#2122",
    "title": "诗",
    "author": "孙绰",
    "content": "迢迢云端月，的烁霞间星。清商激西牖，澄景至南棂。"
  },
  {
    "id": "weijin#2123",
    "title": "诗",
    "author": "孙绰",
    "content": "野马闲于羁，泽雉屈于樊。神王自有所，何为人世间。"
  },
  {
    "id": "weijin#2124",
    "title": "情人碧玉歌二首 其二",
    "author": "孙绰",
    "content": "碧玉破瓜时，相为情颠倒。感郎不羞赧，回身就郎抱。"
  },
  {
    "id": "weijin#2125",
    "title": "咏《庄子》诗",
    "author": "孙放",
    "content": "巨细同一马，物化无常归。修鲲解长鳞，鹏起片云飞。抚翼抟积风，仰凌垂天翚。"
  },
  {
    "id": "weijin#2126",
    "title": "数诗",
    "author": "孙放",
    "content": "一往纵神怀，矫迹步玄阐。"
  },
  {
    "id": "weijin#2127",
    "title": "桃叶歌三首 其一",
    "author": "王献之",
    "content": "桃叶复桃叶，渡江不用楫。但渡无所苦，我自迎接汝。"
  },
  {
    "id": "weijin#2128",
    "title": "桃叶歌三首 其二",
    "author": "王献之",
    "content": "桃叶复桃叶，桃叶连桃根。相怜两乐事，独使我殷勤。"
  },
  {
    "id": "weijin#2129",
    "title": "桃叶歌三首 其三",
    "author": "王献之",
    "content": "桃叶映红花，无风自娿娜。春花映何限，感郎独采我。"
  },
  {
    "id": "weijin#2130",
    "title": "与王胡之诗",
    "author": "谢安",
    "content": "鲜冰玉凝，遇阳则消。素雪珠丽，洁不崇朝。膏以朗煎，兰由芳凋。哲人悟之，和任不摽。外不寄傲，内润琼瑶。如彼潜鸿，拂羽雪霄。内润伊何，亹亹仁通。拂羽伊何，高栖梧桐。颉颃应木，婉转蛇龙。我虽异迹，及尔齐踪。思乐神崖，悟言机峰。绣云绮构，丹霞增辉。蒙泛仰映，扶桑散蕤。吾贤领隽，迈俗凤飞。含章秀起，坦步远遗。余与仁友，不涂不笱。默匪岩穴，语无滞事。栎不辞社，周不骇吏。纷动嚣翳，领之在识。会感者圆，妙得者意。我鉴其同，物睹其异。往化转落，运萃勾芒。仁风虚降，与时抑扬。兰栖湛露，竹带素霜。蕊点朱的，薰流清芳。触地舞雩，遇流濠梁。投纶同咏，褰褐俱翔。朝乐朗日，啸歌丘林。夕玩望舒，入室鸣琴。五弦清激，南风披襟。醇醪淬虑，微言洗心。幽畅得谁，在我赏音。"
  },
  {
    "id": "weijin#2131",
    "title": "兰亭诗二首 其一",
    "author": "谢安",
    "content": "伊昔先子，有怀春游。契兹言执，寄傲林丘。森森连岭，茫茫原畴。回霄垂雾，凝泉散流。"
  },
  {
    "id": "weijin#2132",
    "title": "兰亭诗二首 其二",
    "author": "谢安",
    "content": "相与欣佳节，率尔同褰裳。薄云罗阳景，微风翼轻航。醇醪陶丹府，兀若游羲唐。万殊混一理，安复觉彭殇。"
  },
  {
    "id": "weijin#2133",
    "title": "兰亭诗二首 其一",
    "author": "谢万",
    "content": "肆眺崇阿，寓目高林。青萝翳岫，修竹冠岑。谷流清响，条鼓鸣音。玄崿吐润，霏雾成阴。"
  },
  {
    "id": "weijin#2134",
    "title": "兰亭诗二首 其二",
    "author": "谢万",
    "content": "司冥卷阴旗，句芒舒阳旌。灵液被九区，光风扇鲜荣。碧林辉英翠，红葩擢新茎。翔禽抚翰游，腾鳞跃清泠。"
  },
  {
    "id": "weijin#2135",
    "title": "兰亭诗二首 其一",
    "author": "孙统",
    "content": "茫茫大造，万化齐轨。罔悟玄同，竞异摽旨。平勃运谋，黄绮隐几。凡人仰希，期山期水。"
  },
  {
    "id": "weijin#2136",
    "title": "兰亭诗二首 其二",
    "author": "孙统",
    "content": "地主观山水，仰寻幽人踪。回沼激中逵，疏竹间修桐。因流转轻觞，冷风飘落松。时禽吟长涧，万籁吹连峰。"
  },
  {
    "id": "weijin#2137",
    "title": "兰亭诗",
    "author": "孙嗣",
    "content": "望严怀逸许，临流想奇庄。谁云真风绝，千载挹馀芳。"
  },
  {
    "id": "weijin#2138",
    "title": "兰亭诗",
    "author": "郗昙",
    "content": "温风起东谷，和气振柔条。端坐兴远想，薄言游近郊。"
  },
  {
    "id": "weijin#2139",
    "title": "兰亭诗",
    "author": "庾友",
    "content": "驰心域表，寥寥远迈。理感则一，冥然玄会。"
  },
  {
    "id": "weijin#2140",
    "title": "兰亭诗",
    "author": "庾蕴",
    "content": "仰想虚舟说，俯叹世上宾。朝荣虽云乐，夕弊理自因。"
  },
  {
    "id": "weijin#2141",
    "title": "兰亭诗",
    "author": "曹茂之",
    "content": "时来谁不怀，寄散山林间。尚想方外宾，迢迢有馀闲。"
  },
  {
    "id": "weijin#2142",
    "title": "兰亭诗",
    "author": "华茂",
    "content": "林荣其郁，浪激其隈。泛泛轻觞，载欣载怀。"
  },
  {
    "id": "weijin#2143",
    "title": "兰亭诗",
    "author": "桓伟",
    "content": "主人虽无怀，应物贵有尚。宣尼遨沂津，萧然心神王。数子各言志，曾生发清唱。今我欣斯游，愠情亦暂畅。"
  },
  {
    "id": "weijin#2144",
    "title": "兰亭诗二首 其一",
    "author": "袁峤之",
    "content": "人亦有言，得意则欢。佳宾既臻，相与游盘。微音迭咏，馥焉若兰。苟齐一致，遐想揭竿。"
  },
  {
    "id": "weijin#2145",
    "title": "兰亭诗二首 其二",
    "author": "袁峤之",
    "content": "四眺华林茂，俯仰晴川涣。激水流芳醪，豁尔累心散。遐想逸民轨，遗音良可玩。古人咏舞雩，今也同斯叹。"
  },
  {
    "id": "weijin#2146",
    "title": "兰亭诗",
    "author": "王玄之",
    "content": "松竹挺岩崖，幽涧激清流。消散肆情志，酣畅豁滞忧。"
  },
  {
    "id": "weijin#2147",
    "title": "兰亭诗二首 其一",
    "author": "王凝之",
    "content": "庄浪濠津，巢步颍湄。冥心真寄，千载同归。"
  },
  {
    "id": "weijin#2148",
    "title": "兰亭诗二首 其二",
    "author": "王凝之",
    "content": "烟煴柔风扇，熙怡和气淳。驾言兴时游，逍遥映通津。"
  },
  {
    "id": "weijin#2149",
    "title": "泰山吟",
    "author": "谢道韫",
    "content": "峨峨东岳高，秀极冲青天。岩中间虚宇，寂寞幽以玄。非工复非匠，云构发自然。器象尔何物，遂令我屡迁。逝将宅斯宇，可以尽天年。"
  },
  {
    "id": "weijin#2150",
    "title": "拟嵇中散咏松诗",
    "author": "谢道韫",
    "content": "遥望山上松，隆冬不能凋。愿想游不憩，瞻彼万仞条。腾跃未能升，顿足俟王乔。时哉不我与，大运所飘遥。"
  },
  {
    "id": "weijin#2151",
    "title": "咏雪联句",
    "author": "谢道韫",
    "content": "白雪纷纷何所似。撒盐空中差可拟。未若柳絮因风起。"
  },
  {
    "id": "weijin#2152",
    "title": "兰亭诗二首 其一",
    "author": "王肃之",
    "content": "在昔暇日，味存林岭。今我斯游，神怡心静。"
  },
  {
    "id": "weijin#2153",
    "title": "兰亭诗二首 其二",
    "author": "王肃之",
    "content": "嘉会欣时游，豁尔畅心神。吟咏曲水濑，渌波转素鳞。"
  },
  {
    "id": "weijin#2154",
    "title": "兰亭诗二首 其一",
    "author": "王徽之",
    "content": "散怀山水，萧然忘羁。秀薄粲颖，疏松笼崖。游羽扇霄，鳞跃清池。归目寄欢，心冥二奇。"
  },
  {
    "id": "weijin#2155",
    "title": "兰亭诗二首 其二",
    "author": "王徽之",
    "content": "先师有冥藏，安用羁世罗。未若保冲真，齐契箕山阿。"
  },
  {
    "id": "weijin#2156",
    "title": "兰亭诗",
    "author": "王涣之",
    "content": "去来悠悠子，披褐良足钦。超迹修独往，真契齐古今。"
  },
  {
    "id": "weijin#2157",
    "title": "兰亭诗二首 其一",
    "author": "王彬之",
    "content": "丹崖竦立，葩藻映林。渌水扬波，载浮载沈。"
  },
  {
    "id": "weijin#2158",
    "title": "兰亭诗二首 其二",
    "author": "王彬之",
    "content": "鲜葩映林薄，游鳞戏清渠。临川欣投钓，得意岂在鱼。"
  },
  {
    "id": "weijin#2159",
    "title": "兰亭诗",
    "author": "王蕴之",
    "content": "散豁情志畅，尘缨忽已捐。仰咏挹馀芳，怡情味重渊。"
  },
  {
    "id": "weijin#2160",
    "title": "兰亭诗",
    "author": "王丰之",
    "content": "肆盼岩岫，临泉濯趾。感兴鱼鸟，安居幽峙。"
  },
  {
    "id": "weijin#2161",
    "title": "兰亭诗",
    "author": "魏滂",
    "content": "三春陶和气，恨物齐一欢。明后欣时丰，驾言映清澜。亹亹德音畅，萧萧遗世难。望岩愧脱屣，临川谢揭竿。"
  },
  {
    "id": "weijin#2162",
    "title": "兰亭诗",
    "author": "虞说",
    "content": "神散宇宙内，形浪濠梁津。寄畅须臾欢，尚想味古人。"
  },
  {
    "id": "weijin#2163",
    "title": "兰亭诗",
    "author": "谢绎",
    "content": "纵觞任所适，回波萦游鳞。千载同一朝，沐浴陶清尘。"
  },
  {
    "id": "weijin#2164",
    "title": "兰亭诗二首 其一",
    "author": "徐丰之",
    "content": "俯挥素波，仰掇芳兰。尚想嘉客，希风永叹。"
  },
  {
    "id": "weijin#2165",
    "title": "兰亭诗二首 其二",
    "author": "徐丰之",
    "content": "清响拟丝竹，班荆对绮疏。零觞飞曲津，欢然朱颜舒。"
  },
  {
    "id": "weijin#2166",
    "title": "兰亭诗",
    "author": "曹华",
    "content": "愿与达人游，解结遨濠梁。狂吟任所适，浪流无何乡。"
  },
  {
    "id": "weijin#2167",
    "title": "示殷仲堪诗",
    "author": "司马曜",
    "content": "勿以己才。而笑不才。"
  },
  {
    "id": "weijin#2168",
    "title": "诗",
    "author": "袁宏",
    "content": "森森千丈松，磊砢非一节。虽无榱桷丽，较为梁栋桀。"
  },
  {
    "id": "weijin#2169",
    "title": "登会稽刻石山诗",
    "author": "王彪之",
    "content": "隆山嵯峨，崇峦岧峣。傍觌沧洲，仰拂玄霄。文命远会，风淳道辽。秦皇遐巡，迈北英豪。宅灵基阿，铭迹峻峤。青阳曜景，时和气淳。修岭增鲜，长松挺新。飞鸿振羽，腾龙跃鳞。"
  },
  {
    "id": "weijin#2170",
    "title": "游仙诗",
    "author": "王彪之",
    "content": "远游绝尘雾，轻举观沧溟。蓬七阴倒景，昆仑罩曾城。"
  },
  {
    "id": "weijin#2171",
    "title": "与诸兄弟方山别诗",
    "author": "王彪之",
    "content": "脂车总驰轮，泛舟理飞棹。丝染墨悲叹，路歧杨感悼。"
  },
  {
    "id": "weijin#2172",
    "title": "登治城楼诗",
    "author": "王彪之",
    "content": "俯观陋室。宇宙六合。譬如四壁。"
  },
  {
    "id": "weijin#2173",
    "title": "诗",
    "author": "习凿齿",
    "content": "煌煌闲夜灯，修修树间亮。灯随风炜烨，风与灯升降。"
  },
  {
    "id": "weijin#2174",
    "title": "嘲道安诗",
    "author": "习凿齿",
    "content": "大鹏从南来，众鸟皆戢翼。何忽冻老鸱，腩腩低头食。"
  },
  {
    "id": "weijin#2175",
    "title": "直中书诗",
    "author": "王珉",
    "content": "高阁临云日，险岑仰天居。"
  },
  {
    "id": "weijin#2176",
    "title": "团扇歌二首 其一",
    "author": "谢芳姿",
    "content": "白团扇。辛苦五流连。是郎眼所见。"
  },
  {
    "id": "weijin#2177",
    "title": "团扇歌二首 其二",
    "author": "谢芳姿",
    "content": "白团扇。憔悴非昔容。羞与郎相见。"
  },
  {
    "id": "weijin#2178",
    "title": "酒德歌",
    "author": "赵整",
    "content": "地列酒泉，天垂酒池。杜康妙识，仪狄先知。纣丧殷邦，桀倾夏国。由此言之，前危后则。"
  },
  {
    "id": "weijin#2179",
    "title": "酒德歌",
    "author": "赵整",
    "content": "获黍西秦，采麦东齐。春封夏发，鼻纳心迷。"
  },
  {
    "id": "weijin#2180",
    "title": "讽谏诗二首 其一",
    "author": "赵整",
    "content": "昔闻孟津河，千里作一曲。此水本自清，是谁搅令浊。"
  },
  {
    "id": "weijin#2181",
    "title": "讽谏诗二首 其二",
    "author": "赵整",
    "content": "北园有一树，布叶垂重阴。外虽饶棘刺，内实有赤心。"
  },
  {
    "id": "weijin#2182",
    "title": "谏歌",
    "author": "赵整",
    "content": "不见雀来入燕室。但见浮云蔽白日。"
  },
  {
    "id": "weijin#2183",
    "title": "琴歌",
    "author": "赵整",
    "content": "阿得脂。阿得脂。博劳旧父是仇绥。尾长翼短不能飞。远徙种人留鲜卑。一旦缓急语阿谁。"
  },
  {
    "id": "weijin#2184",
    "title": "歌三首 其一",
    "author": "王嘉",
    "content": "金刀治世后遂苦。帝王昏乱天神怒。灾异屡见戒人主。三分二叛失州土。三王九江一在吴。馀悉稚小早少孤。一国二主天所驱。"
  },
  {
    "id": "weijin#2185",
    "title": "歌三首 其二",
    "author": "王嘉",
    "content": "三禾椮椮林茂孳。金刀利刃齐刈之。"
  },
  {
    "id": "weijin#2186",
    "title": "歌三首 其三",
    "author": "王嘉",
    "content": "欲知其姓草肃肃。谷中最累低头熟。鳞身甲体永兴福。"
  },
  {
    "id": "weijin#2187",
    "title": "歌",
    "author": "王嘉",
    "content": "凤皇凤皇。何不高飞还故乡。无故在此取灭亡。"
  },
  {
    "id": "weijin#2188",
    "title": "皇娥歌",
    "author": "王嘉",
    "content": "天清地旷浩茫茫。万象回薄化无方。浛天荡荡望沧沧。乘桴摇漾著日傍。当期何所至穷桑。心知和乐悦未央。"
  },
  {
    "id": "weijin#2190",
    "title": "采药诗",
    "author": "王嘉",
    "content": "暗河之桂，实大如枣。得而食之，后天而老。"
  },
  {
    "id": "weijin#2191",
    "title": "时俗四言诗",
    "author": "王嘉",
    "content": "力勤十顷。能致嘉颖。"
  },
  {
    "id": "weijin#2192",
    "title": "应晴诗",
    "author": "殷头",
    "content": "景迟兮开明。"
  },
  {
    "id": "weijin#2193",
    "title": "秋怀诗",
    "author": "王珣",
    "content": "天悠云际，风辽气爽。"
  },
  {
    "id": "weijin#2194",
    "title": "菊诗",
    "author": "袁山松",
    "content": "灵菊植幽崖，擢颖陵寒飙。春露不染色，秋霜不改条。"
  },
  {
    "id": "weijin#2195",
    "title": "拜宣武墓诗 其一",
    "author": "顾恺之",
    "content": "山崩溟海竭，鱼鸟将何依。"
  },
  {
    "id": "weijin#2196",
    "title": "拜宣武墓诗 其二",
    "author": "顾恺之",
    "content": "远念羡昔存，抚坟哀今亡。"
  },
  {
    "id": "weijin#2197",
    "title": "诗",
    "author": "顾恺之",
    "content": "丽春绝众卉。"
  },
  {
    "id": "weijin#2198",
    "title": "拟关龙逢行歌",
    "author": "苻朗",
    "content": "造化劳我以生。休我以炮烙。"
  },
  {
    "id": "weijin#2199",
    "title": "临终诗",
    "author": "苻朗",
    "content": "四大起保因，聚散无穷已。既适一生中，又入一死理。冥心乘和畅，未觉有终始。如何箕山夫，奄焉处东市。旷此百年期，远同嵇叔子。命也归自天，委化任冥纪。"
  },
  {
    "id": "weijin#2200",
    "title": "登荆山诗",
    "author": "桓玄",
    "content": "理不孤湛，影比有津。曾是名岳，明秀超邻。器栖荒外，命契飨神。我之怀矣，巾驾悄轮。"
  },
  {
    "id": "weijin#2201",
    "title": "南林弹诗",
    "author": "桓玄",
    "content": "散带蹑良驷，挥弹出长林。归翮赴旧栖，乔木转翔禽。轻丸承条源，纤缴截云寻。落羽寻绝响，屡中转应心。"
  },
  {
    "id": "weijin#2202",
    "title": "诗",
    "author": "桓玄",
    "content": "鸣鹤响长阜。"
  },
  {
    "id": "weijin#2203",
    "title": "南州桓公九井作诗",
    "author": "殷仲文",
    "content": "四运虽鳞次，理化各有准。独有清秋日，能使高兴尽。景气多明远，风物自凄紧。夹籁惊幽律，哀壑叩虚牝。岁寒无早秀，浮荣甘夙陨。何以标贞脆，薄言寄松菌。哲匠感萧晨，肃此尘外轸。广筵散泛爱，逸爵纡胜引。伊余乐好仁，惑祛吝亦泯。猥首阿衡朝，将贻匈奴哂。"
  },
  {
    "id": "weijin#2204",
    "title": "送东阳太守诗",
    "author": "殷仲文",
    "content": "昔人深诚叹，临水送将离。如何祖良游，心事孱在斯。虚亭无留宾，东川缅逶迤。"
  },
  {
    "id": "weijin#2205",
    "title": "入剡诗",
    "author": "殷仲文",
    "content": "野人虽云隔，超悟必有此。"
  },
  {
    "id": "weijin#2206",
    "title": "游西池诗",
    "author": "谢混",
    "content": "悟彼蟋蟀唱，信此劳者歌。有来岂不疾，良游常蹉跎。逍遥越城肆，愿言屡经过。回阡被陵阙，高台眺飞霞。惠风荡繁囿，白云屯曾阿。景昃鸣禽集，水木湛清华。褰裳顺兰沚，徙倚引芳柯。美人愆岁月，迟暮独如何。无为牵所思，南荣戒其多。"
  },
  {
    "id": "weijin#2207",
    "title": "诫族子诗",
    "author": "谢混",
    "content": "康乐诞通度，实有名家韵。若加绳染功，剖莹乃琼瑾。宣明体远识，颖达且沈隽。若能去方执，穆穆三才顺。阿多标独解，弱冠纂华胤。质胜诫无文，基尚又能峻。通远怀清悟，采采标兰讯。直辔鲜不踬，抑用解偏吝。微子基微尚，无倦由慕蔺。勿轻一篑少，进往必千仞。数子勉之哉，风流由尔振。如不犯所知，此外无所慎。"
  },
  {
    "id": "weijin#2208",
    "title": "送二王在领军府集诗",
    "author": "谢混",
    "content": "苦哉远征人，将乖萃余室。明窗通朝晖，丝竹盛萧瑟。乐酒辍今辰，离端起来日。"
  },
  {
    "id": "weijin#2209",
    "title": "诗",
    "author": "谢混",
    "content": "昔为乌衣游，戚戚皆亲侄。"
  },
  {
    "id": "weijin#2210",
    "title": "秋夜长",
    "author": "谢混",
    "content": "秋夜长兮虽欣长而悼速。送晨晖于西岭。迎夕景于东谷。夜既分而气高。风入林而伤绿。燕翩翩以辞宇。雁邕邕而南属。"
  },
  {
    "id": "weijin#2211",
    "title": "西池应诏赋诗",
    "author": "刘毅",
    "content": "六国多雄士，正始出风流。"
  },
  {
    "id": "weijin#2212",
    "title": "酌贪泉赋诗",
    "author": "吴隐之",
    "content": "古人云此水，一歃怀千金。试使夷齐饮，终当不易心。"
  },
  {
    "id": "weijin#2214",
    "title": "奉和慧远游庐山诗",
    "author": "王乔之",
    "content": "超游罕神遇，妙善自玄同。彻彼虚明域，暧然尘有封。众阜平寥廓，一岫独凌空。霄景凭岩落，清气与时雍。有标造神极，有客越其峰。长河濯茂楚，险雨列秋松。危步临绝冥，灵壑映万重。风泉调远气，遥响多喈嗈。遐丽既悠然，馀盼觌九江。事属天人界，常闻清吹空。"
  },
  {
    "id": "weijin#2215",
    "title": "奉和慧远游庐山诗",
    "author": "张野",
    "content": "觌岭混太象，望崖莫由检。器远蕴其天，超步不阶渐。朅来越重垠，一举拔尘染。辽朗中大盼，回豁遐瞻慊。乘此摅莹心，可以忘遗玷。旷风被幽宅，妖涂故死灭。"
  },
  {
    "id": "weijin#2216",
    "title": "念佛三昧诗四首 其一",
    "author": "王齐之",
    "content": "妙用在幽，涉有览无。神由昧彻，识以照粗。积微自引，因功本虚。泯彼三观，忘此毫馀。"
  },
  {
    "id": "weijin#2217",
    "title": "念佛三昧诗四首 其二",
    "author": "王齐之",
    "content": "寂漠何始，理玄通微。融然忘适，乃廓灵晖。心悠缅域，得不践机。用之以冲，会之以希。"
  },
  {
    "id": "weijin#2218",
    "title": "念佛三昧诗四首 其三",
    "author": "王齐之",
    "content": "神资天凝，圆映朝云。与化而感，与物斯群。应不以方，受者自分。寂尔渊镜，金水尘纷。"
  },
  {
    "id": "weijin#2219",
    "title": "念佛三昧诗四首 其四",
    "author": "王齐之",
    "content": "慨自一生，夙乏惠识。托崇渊人，庶藉冥力。思转毫功，在深不测。至哉之念，主心西极。"
  },
  {
    "id": "weijin#2220",
    "title": "诗",
    "author": "陶琬之",
    "content": "我服既晖，我驷既闲。杨镳警路，哀龠清绵。"
  },
  {
    "id": "weijin#2221",
    "title": "赠傅长猷傅时为太尉主簿入为都官郎诗",
    "author": "羊徽",
    "content": "赫赫宰朝，匪虬伊鸾。微微殆足，策驽末班。靡获于心，有虔惟官。肃幽幽禁，孔邃且难。孰寄斯诚，实惟旧要。自昔偕游，聿来并朝。虽或戎阻，虽实氛嚣。我有闲暇，与尔清谣。物化交寻，聚散飘薄。有美一人，翻飞云阁。离轸迎今，嬿从谢昨。虽则匪遐，言觏弥索。秋鸿溯节，商风厉时。肃彼具物，叩此幽司。违好独羁，怅其凄而。言念斯盈，告劳惟诗。"
  },
  {
    "id": "weijin#2222",
    "title": "答丘泉之诗",
    "author": "羊徽",
    "content": "理瞩有待，事过无期。自昔愿言，寝兴伊思。爰遘怀人，载钦在兹。赏得意从，无阙惟时。王路威夷，戎役孔勤。昔从经略，方难之殷。悠悠岱阴，滔滔江濆。绸缪成说，与子夷屯。江之泳矣，载澜载清。俯胄时暇，解颜舒诚。理既睦本，事亦敦情。永言契阔，实深平生。自兹乖互，属有逝止。余实无良，沈阿弥祀。敦是怀之，则惟吾子。岂微王事，骤驾无已。疲殆既谢，惠泽是逢。显列斯偕，厥司攸同。畴昔之欢，于焉克从。托曜春藻，慰此秋蓬。虽则克从，遁来有乖。衡泌之娱，休沐末偕。冬日烈烈，飘风凄凄。对影华署，如何勿怀。怀亦勤止，戢此馀兰。惠以好言，深诫在翰。敢忘三折，敬思五难。君子攸赠，复之岁寒。"
  },
  {
    "id": "weijin#2223",
    "title": "庐山神仙诗",
    "author": "湛方生",
    "content": "吸风玄圃，饮露丹霄。室宅五岳，宾友松乔。"
  },
  {
    "id": "weijin#2224",
    "title": "后齐诗",
    "author": "湛方生",
    "content": "解缨复褐，辞朝归薮。门不容轩，宅不盈亩。茂草笼庭，滋兰拂牖。抚我子侄，携我亲友。茹彼园蔬，饮此春酒。开棂攸瞻，坐对川阜。心焉孰托，托心非有。素构易抱，玄根难朽。即之匪远，可以长久。"
  },
  {
    "id": "weijin#2225",
    "title": "帆",
    "author": "湛方生",
    "content": "彭蠡纪三江，庐岳主众阜。白沙净川路，青松蔚岩首。此水何时流，此山何时有。人运互推迁，兹器独长久。悠悠宇宙中，古今迭先后。"
  },
  {
    "id": "weijin#2226",
    "title": "还都帆诗",
    "author": "湛方生",
    "content": "高岳万丈峻，长湖千里清。白沙穷年洁，林松冬夏青。水无暂停流，木有千载贞。寤言赋新诗，忽忘羁客情。"
  },
  {
    "id": "weijin#2227",
    "title": "天晴诗",
    "author": "湛方生",
    "content": "屏翳寝神辔，飞廉收灵扇。青天莹如镜，凝津平如研。落帆修江渚，悠悠极长眄。清气朗山壑，千里遥相见。"
  },
  {
    "id": "weijin#2228",
    "title": "诸人共讲《老子》诗",
    "author": "湛方生",
    "content": "吾生幸凝湛，智浪纷竞结。流宕失真宗，遂之弱丧辙。虽欲反故乡，埋翳归途绝。涤除非玄风，垢心焉能歇。大矣五千鸣，特为道丧设。鉴之诚水镜，法秽皆朗彻。"
  },
  {
    "id": "weijin#2229",
    "title": "诗",
    "author": "湛方生",
    "content": "仲秋有秋色，始凉犹未凄。萧萧山间风，泠泠积石溪。"
  },
  {
    "id": "weijin#2230",
    "title": "诗",
    "author": "湛方生",
    "content": "发鞍踞平陆，秣马青山阿。浊酒炙枯鱼，鼎食何必过。"
  },
  {
    "id": "weijin#2231",
    "title": "诗",
    "author": "湛方生",
    "content": "鼓棹行游瞩。"
  },
  {
    "id": "weijin#2232",
    "title": "怀归谣",
    "author": "湛方生",
    "content": "辞衡门兮至欢。怀生离兮苦辛。岂羁旅兮一慨。亦代谢兮感人。四运兮遒尽。化新兮岁故。氛惨惨兮凝晨。风凄凄兮薄暮。雨雪兮交纷。重云兮四布。天地兮一色。六合兮同素。山木兮摧披。津壑兮凝冱。感羁旅兮苦心。怀桑梓兮增慕。胡马兮恋北。越鸟兮依阳。彼禽兽兮尚然。况君子兮去故乡。望归涂兮漫漫。盻江流兮洋洋。思涉路兮莫由。欲越津兮无梁。"
  },
  {
    "id": "weijin#2233",
    "title": "秋夜诗 其一",
    "author": "湛方生",
    "content": "悲九秋之为节。物凋悴而无荣。岭颓鲜而殒绿。木倾柯而落英。履代谢以惆怅。睹摇落而兴情。信皋壤而感人。乐未毕而哀生。秋夜清兮何秋夕之转长。夜悠悠而难极。月皦皦而停光。播商气以清温。扇高风以革凉。水激波以成涟。露凝结而为霜。凡有生而必凋。情何感而不伤。苟灵符之未虚。孰兹恋之可忘。何天悬之难释。思假畅之冥方。拂尘衿于玄风。散近滞于老庄。揽逍遥之宏维。总齐物之大纲。同天地于一指。等太山于毫芒。万虑一时顿渫。情累豁焉都忘。物我泯然而同体。岂复寿夭于彭殇。"
  },
  {
    "id": "weijin#2234",
    "title": "秋夜诗 其二",
    "author": "湛方生",
    "content": "白露霏以静降。"
  },
  {
    "id": "weijin#2235",
    "title": "秋夜诗 其三",
    "author": "湛方生",
    "content": "气入肌以凄凛，风洒林而萧索。"
  },
  {
    "id": "weijin#2236",
    "title": "秋夜诗 其四",
    "author": "湛方生",
    "content": "星倾晖以流素。"
  },
  {
    "id": "weijin#2237",
    "title": "游园咏",
    "author": "湛方生",
    "content": "谅兹境之可怀。究川阜之奇势。水穷清以澈鉴。山邻天而无际。乘初霁之新景。登北馆以悠瞩。对荆门之孤阜。傍鱼阳之秀岳。乘夕阳而含咏。杖轻策以行游。袭秋兰之流芬。幕长猗之森修。任缓步以升降。历丘墟而四周。智无涯而难恬。性有方而易适。差一毫而遽乖。徒理存而事隔。故羁马思其华林。笼雉想其皋泽。矧流客之归思。岂可忘于畴昔。"
  },
  {
    "id": "weijin#2238",
    "title": "诗",
    "author": "袁光",
    "content": "室有人应有候。要边鸣佩谁佩之。"
  },
  {
    "id": "weijin#2239",
    "title": "诗",
    "author": "刘恢",
    "content": "东皋有一骏，名曰千金驹。络首缠骏尾，养以甘露刍。"
  },
  {
    "id": "weijin#2240",
    "title": "悲秋夜",
    "author": "何瑾",
    "content": "欣莫欣兮春日，悲莫悲兮秋夜。伊秋夜之可悲，增沉怀于远情。叹授衣之豳诗，感萧瑟于宋生。天寥廓兮高褰，气凄肃兮厉清。燕沂阴兮归飞，雁怀伤兮寒鸣。霜盈条兮璀璀，露沾叶兮泠泠。"
  },
  {
    "id": "weijin#2241",
    "title": "杂诗二首 其一",
    "author": "陆冲",
    "content": "命驾遵长途，绵邈途难寻。我行一何艰，山川阻且深。洿泽无夷轨，重峦有层阴。零雨淹中路，玄云蔽高岑。俯悼孤行兽，仰欢偏翔禽。空谷回悲响，流风漂哀音。羁旅淹留人，怅望愁我心。"
  },
  {
    "id": "weijin#2242",
    "title": "杂诗二首 其二",
    "author": "陆冲",
    "content": "肆观野原外，放心希太和。景岳造天汉，丰林冒重阿。清芬乘风散，艳藻映渌波。"
  },
  {
    "id": "weijin#2243",
    "title": "诗",
    "author": "陆彦声",
    "content": "相思心既劳，相望脰亦悁。"
  },
  {
    "id": "weijin#2244",
    "title": "歌",
    "author": "张奴",
    "content": "蒙蒙大象内，照曜实显彰。何事迷昏子，纵惑自招殃。乐所少人往，苦道若翻囊。不有松柏志，何用拟风霜。闲豫紫烟表，长歌出昊苍。澄虚无色外，应见有缘乡。岁曜毗汉后，丽辰傅殷王。伊余非二仙，晦迹之九方。亦见流俗子，触眼致酸伤。略谣观有念，宁曰尽矜章。"
  },
  {
    "id": "weijin#2245",
    "title": "诗",
    "author": "刘道民",
    "content": "事有远而合，蜀桐为吴石。"
  },
  {
    "id": "weijin#2246",
    "title": "燕诗",
    "author": "王升之",
    "content": "春风转节，万物增伤。"
  },
  {
    "id": "weijin#2247",
    "title": "诗",
    "author": "包播",
    "content": "冬日凄惨，玄云避天。素冰弥泽，白雪依山。"
  },
  {
    "id": "weijin#2248",
    "title": "送桓竟陵诗",
    "author": "卞裕",
    "content": "翰城将孰寄，怀人应斯莅。饯行临高阜，怡衿睦景气。"
  },
  {
    "id": "weijin#2249",
    "title": "诗",
    "author": "卞裕",
    "content": "余弟适东迈，眷恋钭乖情。离别信吾事，凄心相纚婴。"
  },
  {
    "id": "weijin#2250",
    "title": "题宋纤石壁诗",
    "author": "马岌",
    "content": "丹崖百丈，青壁万寻。奇木蓊郁，蔚若邓林。其人如玉，维国之琛。室迩人遐，实劳我心。"
  },
  {
    "id": "weijin#2251",
    "title": "咏椅桐诗",
    "author": "伏系之",
    "content": "亭亭椅桐，郁兹庭圃。翠微疏风，绿柯荫宇。"
  },
  {
    "id": "weijin#2252",
    "title": "歌",
    "author": "仲长敖",
    "content": "形生有极。嗜欲无限。达鼻耳。闭口眼。纳众恶。距群善。方寸地。九折坂。为人作崄易。俄顷成此骞。多谢悠悠子。悟之亦不晚。"
  },
  {
    "id": "weijin#2253",
    "title": "答孙兴公诗",
    "author": "殷融",
    "content": "聊复放一曲。"
  },
  {
    "id": "weijin#2254",
    "title": "反招隐诗",
    "author": "王康琚",
    "content": "小隐隐陵薮，大隐隐朝市。伯夷窜首阳，老聃伏柱史。昔在太平时，亦有巢居子。今虽盛明世，能无中林士。放神青云外，绝迹穷山里。鹍鸡先晨鸣，哀风迎夜起。凝霜凋朱颜，寒泉伤玉趾。周才信众人，偏智任诸己。推分得天和，矫性失至理。归来安所期，与物齐终始。"
  },
  {
    "id": "weijin#2255",
    "title": "招隐诗",
    "author": "王康琚",
    "content": "登山招隐士，褰裳蹑遗踪。华条当圜室，翠叶代绮窗。"
  },
  {
    "id": "weijin#2256",
    "title": "三日临水诗",
    "author": "徐广",
    "content": "温哉令日，爰豫爰游。兴言命驾，寄欢回流。"
  },
  {
    "id": "weijin#2257",
    "title": "正朝诗",
    "author": "王氏（刘和妻）",
    "content": "稔冉冥机运，迅矣四节经。太族应玄律，青阳兆初正。"
  },
  {
    "id": "weijin#2258",
    "title": "元正诗",
    "author": "辛萧",
    "content": "元正启令节，嘉庆肇自兹。咸奏万年觞，小大同悦熙。"
  },
  {
    "id": "weijin#2259",
    "title": "冬至诗",
    "author": "李氏",
    "content": "灵象寻数回，四气平运散。阴律鼓微阳，大明启修旦。感兴时来兴，心随逝化叹。式宴集中堂，宾客盈朝馆。"
  },
  {
    "id": "weijin#2260",
    "title": "诗",
    "author": "",
    "content": "川崖惟平，其稼多黍。旨酒嘉谷，可以养父。野惟阜丘，彼稷多有。嘉谷旨酒，可以养母。惟月孟春，獭祭彼崖。永言孝思，享祀孔嘉。彼黍既洁，彼仪既泽。蒸命良辰，祖考来格。日月明明，亦惟其史。谁能长生，不朽难获。惟德实实，富贵何常。我思古人，令问令望。"
  },
  {
    "id": "weijin#2261",
    "title": "云中诗",
    "author": "",
    "content": "相王沈醉，轻出教命。捕贼千秋，干豫朝政。王恺守常，国宝驰竞。荆州大度，散诞难名。盛德之流，法护王宁。仲堪仙民，特有言咏。东山安道，执操高抗。何不征之，以为朝匠。"
  },
  {
    "id": "weijin#2262",
    "title": "宣城民为陶汪歌",
    "author": "",
    "content": "人当勤学得主簿。谁使为之陶明府。"
  },
  {
    "id": "weijin#2263",
    "title": "石头民为庾亮歌二首 其一",
    "author": "",
    "content": "庾公上武昌，翩翩如飞鸟。庾公还扬州，白马牵旒旐。"
  },
  {
    "id": "weijin#2264",
    "title": "石头民为庾亮歌二首 其二",
    "author": "",
    "content": "庾公初上时，翩翩如飞鸟。庾公还扬州，白马牵流苏。"
  },
  {
    "id": "weijin#2265",
    "title": "升平中童歌",
    "author": "",
    "content": "阿子汝闻不。"
  },
  {
    "id": "weijin#2266",
    "title": "升平末民歌",
    "author": "",
    "content": "白门廉。宫庭廉。"
  },
  {
    "id": "weijin#2267",
    "title": "太和中百姓歌",
    "author": "",
    "content": "青青御路杨，白马紫游鞭。汝非皇太子，那得甘露浆。"
  },
  {
    "id": "weijin#2268",
    "title": "凤凰歌",
    "author": "",
    "content": "凤凰生一雏，天下莫不喜。本言是马驹，今定成龙子。"
  },
  {
    "id": "weijin#2269",
    "title": "荆州百姓歌",
    "author": "",
    "content": "黄昙英。扬州大佛来上明。"
  },
  {
    "id": "weijin#2270",
    "title": "历阳百姓歌",
    "author": "",
    "content": "重罗黎。重罗黎。使君南上无还时。"
  },
  {
    "id": "weijin#2271",
    "title": "桓玄篡时小儿歌",
    "author": "",
    "content": "芒笼菌，绳缚腹。车无轴，倚孤木。"
  },
  {
    "id": "weijin#2272",
    "title": "司马休之从者歌",
    "author": "",
    "content": "可怜司马公，作性甚温良。忆昔水边戏，使我不能忘。"
  },
  {
    "id": "weijin#2273",
    "title": "苻坚时关陇人歌",
    "author": "",
    "content": "长安大街，夹树杨槐。下走朱轮，上有鸾栖。英彦云集，诲我萌黎。"
  },
  {
    "id": "weijin#2274",
    "title": "苻坚时凤凰歌",
    "author": "",
    "content": "凤凰于飞。其羽翼翼。渊哉圣后。龄万亿。"
  },
  {
    "id": "weijin#2275",
    "title": "苻坚时长安为慕容冲歌",
    "author": "",
    "content": "一雌复一雄。双飞入紫宫。"
  },
  {
    "id": "weijin#2276",
    "title": "平原为太守索棱歌",
    "author": "",
    "content": "懿矣明守，庶绩允厘。剖符作宰，实获民思。"
  },
  {
    "id": "weijin#2277",
    "title": "越谣歌",
    "author": "",
    "content": "卿虽乘车我戴笠，后日相逢下车揖。我虽步行卿乘马，他日相逢卿当下。"
  },
  {
    "id": "weijin#2278",
    "title": "淫豫歌",
    "author": "",
    "content": "滟预大如马，瞿塘不可下。滟预大如牛，瞿塘不可流。"
  },
  {
    "id": "weijin#2279",
    "title": "淫豫歌",
    "author": "",
    "content": "淫预大如马，瞿唐不可下。淫预大如象，瞿唐不可上。"
  },
  {
    "id": "weijin#2280",
    "title": "巴东三峡歌二首 其一",
    "author": "",
    "content": "巴东三峡巫峡长。猿鸣三声泪沾裳。"
  },
  {
    "id": "weijin#2281",
    "title": "巴东三峡歌二首 其二",
    "author": "",
    "content": "巴东三峡猿鸣悲。猿鸣三声泪沾衣。"
  },
  {
    "id": "weijin#2282",
    "title": "巴东三峡歌",
    "author": "",
    "content": "滩头白勃坚相持。倏忽沦没别无期。"
  },
  {
    "id": "weijin#2283",
    "title": "武陵人歌",
    "author": "",
    "content": "仰兹山兮迢迢。层石构兮嵯峨。朝日丽兮阳岩。落景梁兮阴阿。鄣壑兮生音。吟籁兮相和。敷芳兮绿林。恬淡兮润波。乐兹潭兮安流。缓尔棹兮咏歌。"
  },
  {
    "id": "weijin#2284",
    "title": "闾里为消肠酒歌",
    "author": "",
    "content": "宁得醇酒消肠。不与日月齐光。"
  },
  {
    "id": "weijin#2285",
    "title": "咸康二年童谣",
    "author": "",
    "content": "麦入土。杀石虎。"
  },
  {
    "id": "weijin#2286",
    "title": "成帝末童谣",
    "author": "",
    "content": "磕磕何隆隆。驾车入梓宫。"
  },
  {
    "id": "weijin#2287",
    "title": "荆楚谣",
    "author": "",
    "content": "陶惟剑雄，像以神标。云翔泥宿，邈何遥遥。可以诚致，难以力招。"
  },
  {
    "id": "weijin#2288",
    "title": "吴中童谣",
    "author": "",
    "content": "宁食下湖荇。不食湖上甘莼。庾吴没命丧。复杀王领军。"
  },
  {
    "id": "weijin#2289",
    "title": "哀帝隆和初童谣",
    "author": "",
    "content": "升平不满斗，隆和那得久。桓公入石头，陛下徒跣走。"
  },
  {
    "id": "weijin#2290",
    "title": "太和末童谣",
    "author": "",
    "content": "犁牛耕御路，白门种小麦。"
  },
  {
    "id": "weijin#2291",
    "title": "京口民间谣二首 其一",
    "author": "",
    "content": "黄头小人欲作贼。阿公在城下指缚得。"
  },
  {
    "id": "weijin#2292",
    "title": "京口民间谣二首 其二",
    "author": "",
    "content": "黄头小人欲作乱。赖得金刀作蕃捍。"
  },
  {
    "id": "weijin#2293",
    "title": "京口谣",
    "author": "",
    "content": "昔年食白饭，今年食麦麸。天公诛谪汝，教汝捻咙喉。咙喉喝复喝，京口败复败。"
  },
  {
    "id": "weijin#2294",
    "title": "京口谣",
    "author": "",
    "content": "昔年食麦屑。今年食豆。豆不可食。使我枯咙喉。"
  },
  {
    "id": "weijin#2295",
    "title": "孝武帝太元末京口谣",
    "author": "",
    "content": "黄雌鸡。莫作雄父啼。一旦去毛衣。衣被拉飒栖。"
  },
  {
    "id": "weijin#2296",
    "title": "荆州童谣",
    "author": "",
    "content": "芒笼目，绳缚腹。殷当败，桓当复。"
  },
  {
    "id": "weijin#2297",
    "title": "洪水谣",
    "author": "",
    "content": "雨若不止。洪水必起。"
  },
  {
    "id": "weijin#2298",
    "title": "陇上童谣",
    "author": "",
    "content": "十斗二升沙。谁为王擢家。"
  },
  {
    "id": "weijin#2299",
    "title": "苻生时长安谣二首 其一",
    "author": "",
    "content": "东海大鱼化为龙。男便为王女为公。问在何所洛门东。"
  },
  {
    "id": "weijin#2300",
    "title": "苻生时长安谣二首 其二",
    "author": "",
    "content": "百里望空城，郁郁何青青。瞎儿不知法，仰不见天星。"
  },
  {
    "id": "weijin#2301",
    "title": "苻坚时长安谣",
    "author": "",
    "content": "凤凰凤凰止阿房。"
  },
  {
    "id": "weijin#2302",
    "title": "苻坚初童谣",
    "author": "",
    "content": "阿坚连牵。三十年。后若欲败时。当在江湖边。"
  },
  {
    "id": "weijin#2303",
    "title": "苻坚时童谣",
    "author": "",
    "content": "河水清复清。苻诏死新城。"
  },
  {
    "id": "weijin#2304",
    "title": "苻坚时童谣",
    "author": "",
    "content": "鱼羊田斗当灭秦。"
  },
  {
    "id": "weijin#2305",
    "title": "苻坚时长安谣",
    "author": "",
    "content": "长鞘马鞭击左股。太岁南行当复虏。"
  },
  {
    "id": "weijin#2306",
    "title": "凉州为张氏谣",
    "author": "",
    "content": "刘新妇簸米。石新妇吹羖羝。荡涤簸张儿。张儿食之口正披。"
  },
  {
    "id": "weijin#2307",
    "title": "长安民谣",
    "author": "",
    "content": "坚入五将山长得。"
  },
  {
    "id": "weijin#2308",
    "title": "苻坚国中谣",
    "author": "",
    "content": "谁谓尔坚。石打碎。"
  },
  {
    "id": "weijin#2309",
    "title": "朔马谣",
    "author": "",
    "content": "朔马心何悲，念旧中心劳。燕雀何徘徊，意欲还故巢。"
  },
  {
    "id": "weijin#2310",
    "title": "燕童谣",
    "author": "",
    "content": "一束藁。两头然。秃头小儿来灭燕。"
  },
  {
    "id": "weijin#2311",
    "title": "大风谣",
    "author": "",
    "content": "大风蓬勃扬尘埃。八井三刀卒起来。四海鼎沸中山颓。惟有德人据三台。"
  },
  {
    "id": "weijin#2312",
    "title": "安帝元兴初童谣",
    "author": "",
    "content": "草生及马腹。乌啄桓玄目。"
  },
  {
    "id": "weijin#2313",
    "title": "安帝元兴初童谣",
    "author": "",
    "content": "征钟落地桓迸走。"
  },
  {
    "id": "weijin#2314",
    "title": "安帝元兴中童谣",
    "author": "",
    "content": "长干巷。巷长干。今年杀郎君。明年斩诸桓。"
  },
  {
    "id": "weijin#2315",
    "title": "安帝义熙初童谣",
    "author": "",
    "content": "官家养芦化成荻。芦生不止自成积。"
  },
  {
    "id": "weijin#2316",
    "title": "安帝义熙初谣二首 其一",
    "author": "",
    "content": "芦生漫漫竟天半。"
  },
  {
    "id": "weijin#2317",
    "title": "安帝义熙初谣二首 其二",
    "author": "",
    "content": "芦橙橙。逐水流。东风忽如起。那得入石头。"
  },
  {
    "id": "weijin#2318",
    "title": "晋世京师谣",
    "author": "",
    "content": "十丈瓦屋八九间。芦作柱。薤作栏。"
  },
  {
    "id": "weijin#2319",
    "title": "义熙中童谣",
    "author": "",
    "content": "长有扫帚枢作杷。扫除洛中迎琅琊。"
  },
  {
    "id": "weijin#2320",
    "title": "时人为庞世谣",
    "author": "",
    "content": "庞家之巷。车马辚辚。泥丸之日无吊宾。吊宾不来何所因。由性苛克寡所亲。"
  },
  {
    "id": "weijin#2321",
    "title": "三峡谣",
    "author": "",
    "content": "朝发黄牛，暮宿黄牛。三朝三暮，黄牛如故。"
  },
  {
    "id": "weijin#2322",
    "title": "葛洪引谚",
    "author": "",
    "content": "太华之下。白骨狼藉。"
  },
  {
    "id": "weijin#2323",
    "title": "葛洪引谚",
    "author": "",
    "content": "书三写。鱼成鲁帝成虎。"
  },
  {
    "id": "weijin#2324",
    "title": "干宝引语",
    "author": "",
    "content": "宗定伯卖鬼，得钱千五百。"
  },
  {
    "id": "weijin#2325",
    "title": "时人为习主簿语",
    "author": "",
    "content": "徒三十年看儒书，不如一诣习主簿。"
  },
  {
    "id": "weijin#2326",
    "title": "桓温府为郗超王珣语",
    "author": "",
    "content": "髯参军。短主簿。能令公喜。能令公怒。"
  },
  {
    "id": "weijin#2327",
    "title": "时人为谢安郗超王坦之语",
    "author": "",
    "content": "大才槃槃。谢安家。江东独步。王文度。盛德日新。郗嘉宾。"
  },
  {
    "id": "weijin#2328",
    "title": "时人为郗超王坦之语",
    "author": "",
    "content": "盛德绝伦。郗嘉宾。江东独步。王文度。"
  },
  {
    "id": "weijin#2329",
    "title": "时人为郗超王坦之语",
    "author": "",
    "content": "扬州独步。王文度。后来出人。郗嘉宾。"
  },
  {
    "id": "weijin#2330",
    "title": "时人为王廙语",
    "author": "",
    "content": "王廙飞白，右军之亚。"
  },
  {
    "id": "weijin#2331",
    "title": "时人为王珉王珣语",
    "author": "",
    "content": "法护非不佳，僧弥难为兄。"
  },
  {
    "id": "weijin#2332",
    "title": "时人为李始语",
    "author": "",
    "content": "欲养老。属太保。"
  },
  {
    "id": "weijin#2333",
    "title": "长安为苻坚语",
    "author": "",
    "content": "欲得必存。当举烟。"
  },
  {
    "id": "weijin#2334",
    "title": "时人世间梁氏兄弟语",
    "author": "",
    "content": "关东堂堂。二申两房。未若二梁。环文绮章。"
  },
  {
    "id": "weijin#2335",
    "title": "祈嘉夜闻人呼语",
    "author": "",
    "content": "祈孔宾。祈孔宾。隐去来。隐去来。修饰人间。甚苦不可谐。所得未毛铢。所丧如山崖。"
  },
  {
    "id": "weijin#2336",
    "title": "南燕人为公孙氏语",
    "author": "",
    "content": "欲得侯。事五楼。"
  },
  {
    "id": "weijin#2337",
    "title": "西州为鞠氏游氏语",
    "author": "",
    "content": "鞠与游。牛羊不数头。南开朱门。北望青楼。"
  },
  {
    "id": "weijin#2338",
    "title": "西州谚",
    "author": "",
    "content": "李尹主敦煌。"
  },
  {
    "id": "weijin#2339",
    "title": "释道安引谚",
    "author": "",
    "content": "紫实昧朱，狂斯滥哲。"
  },
  {
    "id": "weijin#2340",
    "title": "时人为释道安语",
    "author": "",
    "content": "漆道人。惊四邻。"
  },
  {
    "id": "weijin#2341",
    "title": "东山谚",
    "author": "",
    "content": "深量深思。林谈识记。"
  },
  {
    "id": "weijin#2342",
    "title": "时人为卑罗语",
    "author": "",
    "content": "卑罗鄙语，慧观才录。都人缮写，纸贵如玉。"
  },
  {
    "id": "weijin#2343",
    "title": "王子年引世语",
    "author": "",
    "content": "青雊鸣。时太平。"
  },
  {
    "id": "weijin#2344",
    "title": "子夜歌四十二首 其一",
    "author": "",
    "content": "落日出前门，瞻瞩见子度。冶容多姿鬓，芳香已盈路。"
  },
  {
    "id": "weijin#2345",
    "title": "子夜歌四十二首 其二",
    "author": "",
    "content": "芳是香所为，冶容不敢当。天不夺人愿，故使侬见郎。"
  },
  {
    "id": "weijin#2346",
    "title": "子夜歌四十二首 其三",
    "author": "",
    "content": "宿昔不梳头，丝发被两肩。婉伸郎膝下，何处不可怜。"
  },
  {
    "id": "weijin#2347",
    "title": "子夜歌四十二首 其四",
    "author": "",
    "content": "自从别欢来，奁器了不开。头乱不敢理，粉拂生黄衣。"
  },
  {
    "id": "weijin#2348",
    "title": "子夜歌四十二首 其五",
    "author": "",
    "content": "崎岖相怨慕，始获风云通。玉林语石阙，悲思两心同。"
  },
  {
    "id": "weijin#2349",
    "title": "子夜歌四十二首 其六",
    "author": "",
    "content": "见娘善容媚，愿得结金兰。空织无经纬，求区理自难。"
  },
  {
    "id": "weijin#2350",
    "title": "子夜歌四十二首 其八",
    "author": "",
    "content": "前丝断缠绵，意欲结交情。春蚕易感化，丝子已复生。"
  },
  {
    "id": "weijin#2351",
    "title": "子夜歌四十二首 其九",
    "author": "",
    "content": "今日已欢别，合会在何时。明灯照空局，悠然未有期。"
  },
  {
    "id": "weijin#2352",
    "title": "子夜歌四十二首 其十",
    "author": "",
    "content": "自从别郎来，何日不咨嗟。黄檗郁成林，当奈苦心多。"
  },
  {
    "id": "weijin#2353",
    "title": "子夜歌四十二首 其十二",
    "author": "",
    "content": "朝思出前门，暮思还后渚。语笑向谁道，腹中阴忆汝。"
  },
  {
    "id": "weijin#2354",
    "title": "子夜歌四十二首 其十三",
    "author": "",
    "content": "揽枕北窗卧，郎来就侬嬉。小喜多唐突，相怜能几时。"
  },
  {
    "id": "weijin#2355",
    "title": "子夜歌四十二首 其十四",
    "author": "",
    "content": "驻箸不能食，蹇蹇步闱里。投琼著局上，终日走博子。"
  },
  {
    "id": "weijin#2356",
    "title": "子夜歌四十二首 其十五",
    "author": "",
    "content": "郎为傍人取，负侬非一事。摛门不安横，无复相关意。"
  },
  {
    "id": "weijin#2357",
    "title": "子夜歌四十二首 其十六",
    "author": "",
    "content": "年少当及时，蹉跎日就老。若不信侬语，但看霜下草。"
  },
  {
    "id": "weijin#2358",
    "title": "子夜歌四十二首 其十七",
    "author": "",
    "content": "绿揽迮题锦，双裙今复开。已许腰中带，谁共解罗衣。"
  },
  {
    "id": "weijin#2359",
    "title": "子夜歌四十二首 其十八",
    "author": "",
    "content": "常虑有贰意，欢今果不齐。枯鱼就浊水，长与清流乖。"
  },
  {
    "id": "weijin#2360",
    "title": "子夜歌四十二首 其十九",
    "author": "",
    "content": "欢愁侬亦惨，郎笑我便喜。不见连理树，异根同条起。"
  },
  {
    "id": "weijin#2361",
    "title": "子夜歌四十二首 其二十",
    "author": "",
    "content": "感欢初殷勤，叹子后辽落。打金侧玳瑁，外艳里怀薄。"
  },
  {
    "id": "weijin#2362",
    "title": "子夜歌四十二首 其二十一",
    "author": "",
    "content": "别后涕流连，相思情悲满。忆子腹糜烂，肝肠尺寸断。"
  },
  {
    "id": "weijin#2363",
    "title": "子夜歌四十二首 其二十二",
    "author": "",
    "content": "道近不得数，遂致盛寒违。不见东流水，何时复西归。"
  },
  {
    "id": "weijin#2364",
    "title": "子夜歌四十二首 其二十三",
    "author": "",
    "content": "谁能思不歌，谁能饥不食。日冥当户倚，惆怅底不忆。"
  },
  {
    "id": "weijin#2365",
    "title": "子夜歌四十二首 其二十四",
    "author": "",
    "content": "揽裙未结带，约眉出前窗。罗裳易飘飏，小开骂春风。"
  },
  {
    "id": "weijin#2366",
    "title": "子夜歌四十二首 其二十五",
    "author": "",
    "content": "举酒待相劝，酒还杯亦空。愿因微觞会，心感色亦同。"
  },
  {
    "id": "weijin#2367",
    "title": "子夜歌四十二首 其二十六",
    "author": "",
    "content": "夜觉百思缠，忧叹涕流襟。徒怀倾筐情，郎谁明侬心。"
  },
  {
    "id": "weijin#2368",
    "title": "子夜歌四十二首 其二十七",
    "author": "",
    "content": "侬年不及时，其于作乖离。素不知浮萍，转动春风移。"
  },
  {
    "id": "weijin#2369",
    "title": "子夜歌四十二首 其二十八",
    "author": "",
    "content": "夜长不得眠，转侧听更鼓。无故欢相逢，使侬肝肠苦。"
  },
  {
    "id": "weijin#2370",
    "title": "子夜歌四十二首 其二十九",
    "author": "",
    "content": "欢从何处来，端然有忧色。三唤不一应，有何比松柏。"
  },
  {
    "id": "weijin#2371",
    "title": "子夜歌四十二首 其三十",
    "author": "",
    "content": "念爱情慊慊，倾倒无所惜。重帘持自鄣，谁知许厚薄。"
  },
  {
    "id": "weijin#2372",
    "title": "子夜歌四十二首 其三十一",
    "author": "",
    "content": "气清明月朗，夜与君共嬉。郎歌妙意曲，侬亦吐芳词。"
  },
  {
    "id": "weijin#2373",
    "title": "子夜歌四十二首 其三十二",
    "author": "",
    "content": "惊风急素柯，白日渐微蒙。郎怀幽闺性，侬亦恃春容。"
  },
  {
    "id": "weijin#2374",
    "title": "子夜歌四十二首 其三十四",
    "author": "",
    "content": "人各既畴匹，我志独乖违。风吹冬帘起，许时寒薄飞。"
  },
  {
    "id": "weijin#2375",
    "title": "子夜歌四十二首 其三十五",
    "author": "",
    "content": "我念欢的的，子行由豫情。雾露隐芙蓉，见莲不分明。"
  },
  {
    "id": "weijin#2376",
    "title": "子夜歌四十二首 其三十七",
    "author": "",
    "content": "怜欢好情怀，移居作乡里。桐树生门前，出入见梧子。"
  },
  {
    "id": "weijin#2377",
    "title": "子夜歌四十二首 其三十八",
    "author": "",
    "content": "遣信欢不来，自往复不出。金桐作芙蓉，莲子何能实。"
  },
  {
    "id": "weijin#2378",
    "title": "子夜歌四十二首 其三十九",
    "author": "",
    "content": "初时非不密，其后日不如。回头批栉脱，转觉薄志疏。"
  },
  {
    "id": "weijin#2379",
    "title": "子夜歌四十二首 其四十",
    "author": "",
    "content": "寝食不相忘，同坐复俱起。玉藕金芙蓉，无称我莲子。"
  },
  {
    "id": "weijin#2380",
    "title": "子夜歌四十二首 其四十二",
    "author": "",
    "content": "朝日照绮钱，光风动纨素。巧笑倩两犀，美目扬双蛾。"
  },
  {
    "id": "weijin#2381",
    "title": "子夜四时歌 春歌二十首 其二",
    "author": "",
    "content": "绿荑带长路，丹椒重紫荆。流吹出郊外，共欢弄春英。"
  },
  {
    "id": "weijin#2382",
    "title": "子夜四时歌 春歌二十首 其三",
    "author": "",
    "content": "光风流月初，新林锦花舒。情人戏春月，窈窕曳罗裾。"
  },
  {
    "id": "weijin#2383",
    "title": "子夜四时歌 春歌二十首 其四",
    "author": "",
    "content": "妖冶颜荡骀，景色复多媚。温风入南牖，织妇怀春意。"
  },
  {
    "id": "weijin#2384",
    "title": "子夜四时歌 春歌二十首 其五",
    "author": "",
    "content": "碧楼冥初月，罗绮垂新风。含春未及歌，桂酒发清容。"
  },
  {
    "id": "weijin#2385",
    "title": "子夜四时歌 春歌二十首 其六",
    "author": "",
    "content": "杜鹃竹里鸣，梅花落满道。燕女游春月，罗裳曳芳草。"
  },
  {
    "id": "weijin#2386",
    "title": "子夜四时歌 春歌二十首 其七",
    "author": "",
    "content": "朱光照绿苑，丹华粲罗星。那能闺中绣，独无怀春情。"
  },
  {
    "id": "weijin#2387",
    "title": "子夜四时歌 春歌二十首 其八",
    "author": "",
    "content": "鲜云媚朱景，芳风散林花。佳人步春苑，绣带飞纷葩。"
  },
  {
    "id": "weijin#2388",
    "title": "子夜四时歌 春歌二十首 其九",
    "author": "",
    "content": "罗裳迮红袖，玉钗明月珰。冶游步春露，艳觅同心郎。"
  },
  {
    "id": "weijin#2389",
    "title": "子夜四时歌 春歌二十首 其十一",
    "author": "",
    "content": "新燕弄初调，杜鹃竞晨鸣。画眉忘注口，游步散春情。"
  },
  {
    "id": "weijin#2390",
    "title": "子夜四时歌 春歌二十首 其十二",
    "author": "",
    "content": "梅花落已尽，柳花随风散。叹我当春年，无人相要唤。"
  },
  {
    "id": "weijin#2391",
    "title": "子夜四时歌 春歌二十首 其十三",
    "author": "",
    "content": "昔别雁集渚，今还燕巢梁。敢辞岁月久，但使逢春阳。"
  },
  {
    "id": "weijin#2392",
    "title": "子夜四时歌 春歌二十首 其十四",
    "author": "",
    "content": "春园花就黄，阳池水方渌。酌酒初满杯，调弦始成曲。"
  },
  {
    "id": "weijin#2393",
    "title": "子夜四时歌 春歌二十首 其十五",
    "author": "",
    "content": "娉婷扬袖舞，阿那曲身轻。照灼兰光在，容冶春风生。"
  },
  {
    "id": "weijin#2394",
    "title": "子夜四时歌 春歌二十首 其十六",
    "author": "",
    "content": "阿那曜姿舞，逶迤唱新歌。翠衣发华洛，回情一见过。"
  },
  {
    "id": "weijin#2395",
    "title": "子夜四时歌 春歌二十首 其十八",
    "author": "",
    "content": "崎岖与时竞，不复自顾虑。春风振荣林，常恐华落去。"
  },
  {
    "id": "weijin#2396",
    "title": "子夜四时歌 春歌二十首 其十九",
    "author": "",
    "content": "思见春花月，含笑当道路。逢侬多欲擿，可怜持自娱。"
  },
  {
    "id": "weijin#2397",
    "title": "子夜四时歌 夏歌二十首 其一",
    "author": "",
    "content": "高堂不作壁，招取四面风。吹欢罗裳开，动侬含笑容。"
  },
  {
    "id": "weijin#2398",
    "title": "子夜四时歌 夏歌二十首 其二",
    "author": "",
    "content": "反复华簟上，屏帐了不施。郎君未可前，待我整容仪。"
  },
  {
    "id": "weijin#2399",
    "title": "子夜四时歌 夏歌二十首 其三",
    "author": "",
    "content": "开春初无欢，秋冬更增凄。共戏炎暑月，还觉两情谐。"
  },
  {
    "id": "weijin#2400",
    "title": "子夜四时歌 夏歌二十首 其四",
    "author": "",
    "content": "春别犹春恋，夏还情更久。罗帐为谁褰，双枕何时有。"
  },
  {
    "id": "weijin#2401",
    "title": "子夜四时歌 夏歌二十首 其五",
    "author": "",
    "content": "叠扇放床上，企想远风来。轻袖拂华妆，窈窕登高台。"
  },
  {
    "id": "weijin#2402",
    "title": "子夜四时歌 夏歌二十首 其六",
    "author": "",
    "content": "含桃已中食，郎赠合欢扇。深感同心意，兰室期相见。"
  },
  {
    "id": "weijin#2403",
    "title": "子夜四时歌 夏歌二十首 其七",
    "author": "",
    "content": "田蚕事已毕，思妇犹苦身。当暑理絺服，持寄与行人。"
  },
  {
    "id": "weijin#2404",
    "title": "子夜四时歌 夏歌二十首 其八",
    "author": "",
    "content": "朝登凉台上，夕宿兰池里。乘风采芙蓉，夜夜得莲子。"
  },
  {
    "id": "weijin#2405",
    "title": "子夜四时歌 夏歌二十首 其九",
    "author": "",
    "content": "暑盛静无风，夏云薄暮起。携手密叶下，浮瓜沈朱李。"
  },
  {
    "id": "weijin#2406",
    "title": "子夜四时歌 夏歌二十首 其十一",
    "author": "",
    "content": "适见载青幡，三春已复倾。林鹊改初调，林中夏蝉鸣。"
  },
  {
    "id": "weijin#2407",
    "title": "子夜四时歌 夏歌二十首 其十二",
    "author": "",
    "content": "春桃初发红，惜色恐侬擿。朱夏花落去，谁复相寻觅。"
  },
  {
    "id": "weijin#2408",
    "title": "子夜四时歌 夏歌二十首 其十三",
    "author": "",
    "content": "昔别春风起，今还夏云浮。路遥日月促，非是我淹留。"
  },
  {
    "id": "weijin#2409",
    "title": "子夜四时歌 夏歌二十首 其十四",
    "author": "",
    "content": "青荷盖渌水，芙蓉葩红鲜。郎见欲采我，我心欲怀莲。"
  },
  {
    "id": "weijin#2410",
    "title": "子夜四时歌 夏歌二十首 其十五",
    "author": "",
    "content": "四周芙蓉池，朱堂敞无壁。珍簟镂玉床，缱绻任怀适。"
  },
  {
    "id": "weijin#2411",
    "title": "子夜四时歌 夏歌二十首 其十六",
    "author": "",
    "content": "赫赫盛阳月，无侬不握扇。窈窕瑶台女，冶游戏凉殿。"
  },
  {
    "id": "weijin#2412",
    "title": "子夜四时歌 夏歌二十首 其十七",
    "author": "",
    "content": "春倾桑叶尽，夏开蚕务毕。昼夜理机丝，知欲早成匹。"
  },
  {
    "id": "weijin#2413",
    "title": "子夜四时歌 夏歌二十首 其十八",
    "author": "",
    "content": "情知三夏热，今日偏独甚。香巾拂玉席，共郎登楼寝。"
  },
  {
    "id": "weijin#2414",
    "title": "子夜四时歌 夏歌二十首 其十九",
    "author": "",
    "content": "轻衣不重彩，飙风故不凉。三伏何时过，许侬红粉妆。"
  },
  {
    "id": "weijin#2415",
    "title": "子夜四时歌 夏歌二十首 其二十",
    "author": "",
    "content": "盛暑非游节，百虑相缠绵。泛舟芙蓉湖，散思莲子间。"
  },
  {
    "id": "weijin#2416",
    "title": "子夜四时歌 秋歌十八首 其一",
    "author": "",
    "content": "风清觉时凉，明月天色高。佳人理寒服，万结砧杵劳。"
  },
  {
    "id": "weijin#2417",
    "title": "子夜四时歌 秋歌十八首 其二",
    "author": "",
    "content": "清露凝如玉，凉风中夜发。情人不还卧，冶游步明月。"
  },
  {
    "id": "weijin#2418",
    "title": "子夜四时歌 秋歌十八首 其三",
    "author": "",
    "content": "鸿雁搴南去，乳燕指北飞。征人难为思，愿逐秋风归。"
  },
  {
    "id": "weijin#2419",
    "title": "子夜四时歌 秋歌十八首 其四",
    "author": "",
    "content": "开窗秋月光，灭烛解罗裳。含笑帷幌里，举体兰蕙香。"
  },
  {
    "id": "weijin#2420",
    "title": "子夜四时歌 秋歌十八首 其五",
    "author": "",
    "content": "适忆三阳初，今已九秋暮。追逐泰始乐，不觉华年度。"
  },
  {
    "id": "weijin#2421",
    "title": "子夜四时歌 秋歌十八首 其六",
    "author": "",
    "content": "飘飘初秋夕，明月耀秋辉。握腕同游戏，庭含媚素归。"
  },
  {
    "id": "weijin#2422",
    "title": "子夜四时歌 秋歌十八首 其七",
    "author": "",
    "content": "秋夜凉风起，天高星月明。兰房竞妆饰，绮帐待双情。"
  },
  {
    "id": "weijin#2423",
    "title": "子夜四时歌 秋歌十八首 其八",
    "author": "",
    "content": "凉风开窗寝，斜月垂光照。中宵无人语，罗幌有双笑。"
  },
  {
    "id": "weijin#2424",
    "title": "子夜四时歌 秋歌十八首 其九",
    "author": "",
    "content": "金风扇素节，玉露凝成霜。登高去来雁，惆怅客心伤。"
  },
  {
    "id": "weijin#2425",
    "title": "子夜四时歌 秋歌十八首 其十",
    "author": "",
    "content": "草木不常荣，憔悴为秋霜。今遇泰始世，年逢九春阳。"
  },
  {
    "id": "weijin#2426",
    "title": "子夜四时歌 秋歌十八首 其十一",
    "author": "",
    "content": "自从别欢来，何日不相思。常恐秋叶零，无复莲条时。"
  },
  {
    "id": "weijin#2427",
    "title": "子夜四时歌 秋歌十八首 其十二",
    "author": "",
    "content": "掘作九州池，尽是大宅里。处处种芙蓉，婉转得莲子。"
  },
  {
    "id": "weijin#2428",
    "title": "子夜四时歌 秋歌十八首 其十三",
    "author": "",
    "content": "初寒八九月，独缠自络丝。寒衣尚未了，郎唤侬底为。"
  },
  {
    "id": "weijin#2429",
    "title": "子夜四时歌 秋歌十八首 其十四",
    "author": "",
    "content": "秋爱两两雁，春感双双燕。兰鹰接野鸡，雉落谁当见。"
  },
  {
    "id": "weijin#2430",
    "title": "子夜四时歌 秋歌十八首 其十五",
    "author": "",
    "content": "仰头看桐树，桐花特可怜。愿天无霜雪，梧子解千年。"
  },
  {
    "id": "weijin#2431",
    "title": "子夜四时歌 秋歌十八首 其十六",
    "author": "",
    "content": "白露朝夕生，秋风凄长夜。忆郎须寒服，乘月捣白素。"
  },
  {
    "id": "weijin#2432",
    "title": "子夜四时歌 秋歌十八首 其十八",
    "author": "",
    "content": "别在三阳初，望远九秋暮。恶见东流水，终年不西顾。"
  },
  {
    "id": "weijin#2433",
    "title": "子夜四时歌 冬歌十七首 其二",
    "author": "",
    "content": "途涩无人行，冒寒往相觅。若不信侬时，但看雪上迹。"
  },
  {
    "id": "weijin#2434",
    "title": "子夜四时歌 冬歌十七首 其三",
    "author": "",
    "content": "寒鸟依高树，枯林鸣悲风。为欢憔悴尽，那得好颜容。"
  },
  {
    "id": "weijin#2435",
    "title": "子夜四时歌 冬歌十七首 其四",
    "author": "",
    "content": "夜半冒霜来，见我辄怨唱。怀冰暗中倚，已寒不蒙亮。"
  },
  {
    "id": "weijin#2436",
    "title": "子夜四时歌 冬歌十七首 其五",
    "author": "",
    "content": "蹑履步荒林，萧索悲人情。一唱泰始乐，枯草衔花生。"
  },
  {
    "id": "weijin#2437",
    "title": "子夜四时歌 冬歌十七首 其六",
    "author": "",
    "content": "昔别春草绿，今还墀雪盈。谁知相思老，玄鬓白发生。"
  },
  {
    "id": "weijin#2438",
    "title": "子夜四时歌 冬歌十七首 其七",
    "author": "",
    "content": "寒云浮天凝，积雪冰川波。连山结玉岩，修庭振琼柯。"
  },
  {
    "id": "weijin#2439",
    "title": "子夜四时歌 冬歌十七首 其八",
    "author": "",
    "content": "炭垆却夜寒，重袍坐叠褥。与郎对华榻，弦歌秉兰烛。"
  },
  {
    "id": "weijin#2440",
    "title": "子夜四时歌 冬歌十七首 其九",
    "author": "",
    "content": "天寒岁欲暮，朔风舞飞雪。怀人重衾寝，故有三夏热。"
  },
  {
    "id": "weijin#2441",
    "title": "子夜四时歌 冬歌十七首 其十",
    "author": "",
    "content": "冬林叶落尽，逢春已复曜。葵藿生谷底，倾心不蒙照。"
  },
  {
    "id": "weijin#2442",
    "title": "子夜四时歌 冬歌十七首 其十一",
    "author": "",
    "content": "朔风洒霰雨，绿池莲水结。愿欢攘皓腕，共弄初落雪。"
  },
  {
    "id": "weijin#2443",
    "title": "子夜四时歌 冬歌十七首 其十二",
    "author": "",
    "content": "严霜白草木，寒风昼夜起。感时为欢叹，霜鬓不可视。"
  },
  {
    "id": "weijin#2444",
    "title": "子夜四时歌 冬歌十七首 其十三",
    "author": "",
    "content": "何处结同心，西陵柏树下。晃荡无四壁，严霜冻杀我。"
  },
  {
    "id": "weijin#2445",
    "title": "子夜四时歌 冬歌十七首 其十四",
    "author": "",
    "content": "白雪停阴冈，丹华耀阳林。何必丝与竹，山水有清音。"
  },
  {
    "id": "weijin#2446",
    "title": "子夜四时歌 冬歌十七首 其十五",
    "author": "",
    "content": "未尝经辛苦，无故强相矜。欲知千里寒，但看井水冰。"
  },
  {
    "id": "weijin#2447",
    "title": "子夜四时歌 冬歌十七首 其十七",
    "author": "",
    "content": "适见三阳日，寒蝉已复鸣。感时为欢叹，白发绿鬓生。"
  },
  {
    "id": "weijin#2448",
    "title": "子夜变歌三首 其一",
    "author": "",
    "content": "人传欢负情，我自未尝见。三更开门去，始知子夜变。"
  },
  {
    "id": "weijin#2449",
    "title": "子夜变歌三首 其二",
    "author": "",
    "content": "岁月如流迈，春尽秋已至。荧荧条上花，零落何乃驶。"
  },
  {
    "id": "weijin#2450",
    "title": "子夜变歌三首 其三",
    "author": "",
    "content": "岁月如流迈，行已及素秋。蟋蟀吟堂前，惆怅使侬愁。"
  },
  {
    "id": "weijin#2451",
    "title": "上声歌八首 其一",
    "author": "",
    "content": "侬本是萧草，持作兰桂名。芬芳顿交盛，感郎为上声。"
  },
  {
    "id": "weijin#2452",
    "title": "上声歌八首 其二",
    "author": "",
    "content": "郎作上声曲，柱促使弦哀。譬如秋风急，触遇伤侬怀。"
  },
  {
    "id": "weijin#2453",
    "title": "上声歌八首 其三",
    "author": "",
    "content": "初歌子夜曲，改调促鸣筝。四座暂寂静，听我歌上声。"
  },
  {
    "id": "weijin#2454",
    "title": "上声歌八首 其四",
    "author": "",
    "content": "三鼓染乌头，闻鼓白门里。揽裳抱履走，保冥不轻纪。"
  },
  {
    "id": "weijin#2455",
    "title": "上声歌八首 其五",
    "author": "",
    "content": "三月寒暖适，杨柳可藏雀。未言涕交零，如何见君隔。"
  },
  {
    "id": "weijin#2456",
    "title": "上声歌八首 其六",
    "author": "",
    "content": "新衫绣两裆，迮著罗裙里。行步动微尘，罗裙随风起。"
  },
  {
    "id": "weijin#2457",
    "title": "上声歌八首 其七",
    "author": "",
    "content": "裲裆与郎著，反绣持贮里。汗汗莫溅浣，持许相存在。"
  },
  {
    "id": "weijin#2458",
    "title": "上声歌八首 其八",
    "author": "",
    "content": "春月暖何太，生裙迮罗袜。暧暧日欲冥，从侬门前过。"
  },
  {
    "id": "weijin#2459",
    "title": "欢闻变歌六首 其一",
    "author": "",
    "content": "金瓦九重墙，玉壁珊瑚柱。中夜来相寻，唤欢闻不顾。"
  },
  {
    "id": "weijin#2460",
    "title": "欢闻变歌六首 其二",
    "author": "",
    "content": "欢来不徐徐，阳窗都锐户。耶㜑尚未眠，肝心如椎橹。"
  },
  {
    "id": "weijin#2461",
    "title": "欢闻变歌六首 其三",
    "author": "",
    "content": "张罾不得鱼，不橹罾空归。君非鸬鹚鸟，底为守空池。"
  },
  {
    "id": "weijin#2462",
    "title": "欢闻变歌六首 其四",
    "author": "",
    "content": "刻木作班鹪，有翅不能飞。摇著帆樯上，望见千里矶。"
  },
  {
    "id": "weijin#2463",
    "title": "欢闻变歌六首 其六",
    "author": "",
    "content": "驶风何曜曜，帆上牛渚矶。帆作伞子张，船如侣马驰。"
  },
  {
    "id": "weijin#2464",
    "title": "前溪歌七首 其一",
    "author": "",
    "content": "忧思出门倚，逢郎前溪度。莫作流水心，引新都舍故。"
  },
  {
    "id": "weijin#2465",
    "title": "前溪歌七首 其二",
    "author": "",
    "content": "为家不凿井，担瓶下前溪。开穿乱漫下，但闻林鸟啼。"
  },
  {
    "id": "weijin#2466",
    "title": "前溪歌七首 其三",
    "author": "",
    "content": "逍遥独桑头，北望东武亭。黄瓜被山侧，春风感郎情。"
  },
  {
    "id": "weijin#2467",
    "title": "前溪歌七首 其四",
    "author": "",
    "content": "黄葛生烂熳，谁能断葛根。宁断娇儿乳，不断郎殷勤。"
  },
  {
    "id": "weijin#2468",
    "title": "前溪歌七首 其五",
    "author": "乐府",
    "content": "黄葛结蒙笼。生在洛溪边。花落逐水去。何当顺流还。还亦不复鲜。"
  },
  {
    "id": "weijin#2469",
    "title": "前溪歌七首 其六",
    "author": "",
    "content": "逍遥独桑头。东北广无亲。黄瓜是小草。春风何足叹。忆汝涕交零。"
  },
  {
    "id": "weijin#2470",
    "title": "前溪歌七首 其七",
    "author": "",
    "content": "前溪沧浪映。通波澄渌清。声弦传不绝。千载寄汝名。永兴天地并。"
  },
  {
    "id": "weijin#2471",
    "title": "阿子歌三首 其一",
    "author": "",
    "content": "阿子复阿子，念汝好颜容。风流世希有，窈窕无人双。"
  },
  {
    "id": "weijin#2472",
    "title": "阿子歌三首 其二",
    "author": "",
    "content": "春月故鸭啼，独雄颠倒落。工知悦弦死，故来相寻博。"
  },
  {
    "id": "weijin#2473",
    "title": "阿子歌三首 其三",
    "author": "",
    "content": "野田草欲尽，东流水又暴。念我双飞凫，饥渴常不饱。"
  },
  {
    "id": "weijin#2474",
    "title": "团扇郎六首 其一",
    "author": "",
    "content": "七宝画团扇，灿烂明月光。饷郎却暄暑，相忆莫相忘。"
  },
  {
    "id": "weijin#2475",
    "title": "团扇郎六首 其三",
    "author": "",
    "content": "犊车薄不乘，步行耀玉颜。逢侬都共语，起欲著夜半。"
  },
  {
    "id": "weijin#2476",
    "title": "团扇郎六首 其四",
    "author": "",
    "content": "团扇薄不摇，窈窕摇蒲葵。相怜中道罢，定是阿谁非。"
  },
  {
    "id": "weijin#2477",
    "title": "团扇郎六首 其五",
    "author": "",
    "content": "御路薄不行，窈窕决横塘。团扇鄣白日，面作芙蓉光。"
  },
  {
    "id": "weijin#2478",
    "title": "团扇郎六首 其六",
    "author": "",
    "content": "白练薄不著，趣欲著锦衣。异色都言好，清白为谁施。"
  },
  {
    "id": "weijin#2479",
    "title": "七日夜女郎歌九首 其一",
    "author": "",
    "content": "三春怨离泣，九秋欣期歌。驾鸾行日时，月明济长河。"
  },
  {
    "id": "weijin#2480",
    "title": "七日夜女郎歌九首 其二",
    "author": "",
    "content": "长河起秋云，汉渚风凉发。含欣出霄路，可笑向明月。"
  },
  {
    "id": "weijin#2481",
    "title": "七日夜女郎歌九首 其三",
    "author": "",
    "content": "金风起汉曲，素月明河边。七章未成匹，飞燕起长川。"
  },
  {
    "id": "weijin#2482",
    "title": "七日夜女郎歌九首 其四",
    "author": "",
    "content": "春离隔寒暑，明秋暂一会。两叹别日长，双情苦饥渴。"
  },
  {
    "id": "weijin#2483",
    "title": "七日夜女郎歌九首 其五",
    "author": "",
    "content": "婉娈不终夕，一别周年期。桑蚕不作茧，昼夜长悬丝。"
  },
  {
    "id": "weijin#2484",
    "title": "七日夜女郎歌九首 其六",
    "author": "",
    "content": "灵匹怨离处，索居隔长河。玄云不应雷，是侬啼叹歌。"
  },
  {
    "id": "weijin#2485",
    "title": "七日夜女郎歌九首 其七",
    "author": "",
    "content": "振玉下金阶，拭眼瞩星兰。惆怅登云轺，悲恨两情殚。"
  },
  {
    "id": "weijin#2486",
    "title": "七日夜女郎歌九首 其八",
    "author": "",
    "content": "风骖不驾缨，翼人立中庭。箫管且停吹，展我叙离情。"
  },
  {
    "id": "weijin#2487",
    "title": "七日夜女郎歌九首 其九",
    "author": "",
    "content": "紫霞烟翠盖，斜月照绮窗。衔悲握离袂，易尔还年容。"
  },
  {
    "id": "weijin#2488",
    "title": "长史变歌三首 其一",
    "author": "",
    "content": "出侬吴昌门，清水绿碧色。徘徊戎马间，求罢不能得。"
  },
  {
    "id": "weijin#2489",
    "title": "长史变歌三首 其二",
    "author": "",
    "content": "日和狂风扇，心故清白节。朱门前世荣，千载表忠烈。"
  },
  {
    "id": "weijin#2490",
    "title": "长史变歌三首 其三",
    "author": "",
    "content": "朱桂结贞根，芬芳溢帝庭。陵霜不改色，枝叶永流荣。"
  },
  {
    "id": "weijin#2491",
    "title": "黄生曲三首 其一",
    "author": "",
    "content": "黄生无诚信，冥强将侬期。通夕出门望，至晚竟不来。"
  },
  {
    "id": "weijin#2492",
    "title": "黄生曲三首 其二",
    "author": "",
    "content": "崔子信桑条，馁去多馁还。为欢复摧折，命生丝发间。"
  },
  {
    "id": "weijin#2493",
    "title": "黄生曲三首 其三",
    "author": "",
    "content": "松柏叶青倩，石榴花葳蕤。迮置前后事，欢今定怜谁。"
  },
  {
    "id": "weijin#2494",
    "title": "黄鹄曲四首 其一",
    "author": "",
    "content": "黄鹄参天飞，半道郁徘徊。腹中车轮转，君知思忆谁。"
  },
  {
    "id": "weijin#2495",
    "title": "黄鹄曲四首 其二",
    "author": "",
    "content": "黄鹄参天飞，半道还哀鸣。三年失群侣，生离伤人情。"
  },
  {
    "id": "weijin#2496",
    "title": "黄鹄曲四首 其三",
    "author": "",
    "content": "黄鹄参天飞，凝翮争风回。高翔入率阙，时复乘云颓。"
  },
  {
    "id": "weijin#2497",
    "title": "黄鹄曲四首 其四",
    "author": "",
    "content": "黄鹄参天飞，半道还后渚。欲飞复不飞，悲鸣觅群侣。"
  },
  {
    "id": "weijin#2498",
    "title": "桃叶歌三首 其一",
    "author": "",
    "content": "桃叶映红枝，无风自婀娜。春花映何限，感郎独采我。"
  },
  {
    "id": "weijin#2499",
    "title": "桃叶歌三首 其二",
    "author": "",
    "content": "桃叶复桃叶，桃树连桃根。相怜两乐事，独使我殷勤。"
  },
  {
    "id": "weijin#2500",
    "title": "桃叶歌三首 其三",
    "author": "",
    "content": "桃叶复桃叶，渡江不用楫。但渡无所苦，我自来迎接。"
  },
  {
    "id": "weijin#2501",
    "title": "桃叶歌",
    "author": "",
    "content": "桃叶复桃叶，渡江不待橹。风波了无常，没命江南渡。"
  },
  {
    "id": "weijin#2502",
    "title": "长乐佳七首 其一",
    "author": "",
    "content": "小庭春映日，四角佩琳琅。玉枕龙须席，郎瞑首何当。"
  },
  {
    "id": "weijin#2503",
    "title": "长乐佳七首 其二",
    "author": "",
    "content": "雎鸠不集林，体洁好清流。贞节曜奇世，长乐戏汀洲。"
  },
  {
    "id": "weijin#2504",
    "title": "长乐佳七首 其三",
    "author": "",
    "content": "鸳鸯翻碧树，皆以戏兰渚。寝食不相离，长莫过时许。"
  },
  {
    "id": "weijin#2505",
    "title": "长乐佳七首 其四",
    "author": "",
    "content": "比翼交颈游。千载不相离。偕情欣欢。念长乐佳。"
  },
  {
    "id": "weijin#2506",
    "title": "长乐佳七首 其五",
    "author": "",
    "content": "欲知长乐佳。中陵罗淑女。媚兰双情谐。"
  },
  {
    "id": "weijin#2507",
    "title": "长乐佳七首 其六",
    "author": "",
    "content": "欲知长乐佳。中陵罗雎鸠。美死两心齐。"
  },
  {
    "id": "weijin#2508",
    "title": "长乐佳七首 其七",
    "author": "",
    "content": "欲知长乐佳。中陵罗背林。前溪长相随。"
  },
  {
    "id": "weijin#2509",
    "title": "欢好曲三首 其一",
    "author": "",
    "content": "淑女总角时，唤作小姑子。容艳初春花，人见谁不爱。"
  },
  {
    "id": "weijin#2510",
    "title": "欢好曲三首 其二",
    "author": "",
    "content": "窈窕上头欢，那得及破瓜。但看脱叶莲，何如芙蓉花。"
  },
  {
    "id": "weijin#2511",
    "title": "欢好曲三首 其三",
    "author": "",
    "content": "逶迤总角年，华艳星间月。遥见情倾处，不觉喉中哕。"
  },
  {
    "id": "weijin#2512",
    "title": "懊侬歌十四首 其一",
    "author": "",
    "content": "丝布涩难缝，令侬十指穿。黄牛细犊车，游戏出孟津。"
  },
  {
    "id": "weijin#2513",
    "title": "懊侬歌十四首 其二",
    "author": "",
    "content": "江中白布帆，乌布礼中帷。潭如陌上鼓，许是侬欢归。"
  },
  {
    "id": "weijin#2514",
    "title": "懊侬歌十四首 其四",
    "author": "",
    "content": "寡妇哭城颓，此情非虚假。相乐不相得，抱恨黄泉下。"
  },
  {
    "id": "weijin#2515",
    "title": "懊侬歌十四首 其五",
    "author": "",
    "content": "内心百际起，外形空殷勤。既就颓城感，敢言浮花言。"
  },
  {
    "id": "weijin#2516",
    "title": "懊侬歌十四首 其六",
    "author": "",
    "content": "我与欢相怜，约誓底言者。常叹负情人，郎今果成诈。"
  },
  {
    "id": "weijin#2517",
    "title": "懊侬歌十四首 其七",
    "author": "",
    "content": "我有一所欢，安在深阖里。桐树不结花，何有得梧子。"
  },
  {
    "id": "weijin#2518",
    "title": "懊侬歌十四首 其九",
    "author": "",
    "content": "暂薄牛渚矶，欢不下延板。水深沾侬衣，白黑何在浣。"
  },
  {
    "id": "weijin#2519",
    "title": "懊侬歌十四首 其十",
    "author": "",
    "content": "爱子好情怀，倾家料理乱。揽裳未结带，落托行人断。"
  },
  {
    "id": "weijin#2520",
    "title": "懊侬歌十四首 其十一",
    "author": "",
    "content": "月落天欲曙，能得几时眠。凄凄下床去，侬病不能言。"
  },
  {
    "id": "weijin#2521",
    "title": "懊侬歌十四首 其十二",
    "author": "",
    "content": "发乱谁料理，托侬言相思。还君华艳去，催送实情来。"
  },
  {
    "id": "weijin#2522",
    "title": "懊侬歌十四首 其十三",
    "author": "",
    "content": "山头草。欢少四面风。趋使侬颠倒。"
  },
  {
    "id": "weijin#2523",
    "title": "懊侬歌十四首 其十四",
    "author": "",
    "content": "懊恼奈何许。夜闻家中论。不得侬与汝。"
  },
  {
    "id": "weijin#2524",
    "title": "神弦歌十一首 其一 宿阿曲",
    "author": "",
    "content": "苏林开天门，赵尊闭地户。神灵亦道同，真官今来下。"
  },
  {
    "id": "weijin#2525",
    "title": "神弦歌十一首 其二 道君曲",
    "author": "",
    "content": "中庭有树自语，梧桐推枝布叶。"
  },
  {
    "id": "weijin#2526",
    "title": "神弦歌十一首 其三 圣郎曲",
    "author": "",
    "content": "左亦不佯佯，右亦不翼翼。仙人在郎傍，玉女在郎侧。酒无沙糖味，为他通颜色。"
  },
  {
    "id": "weijin#2527",
    "title": "神弦歌十一首 其四 娇女诗",
    "author": "",
    "content": "北游临河海，遥望中菰菱。芙蓉发盛华，渌水清且澄。弦歌奏声节，仿佛有馀音。蹀躞越桥上，河水东西流。上有神仙居，下有西流鱼。行不独自去，三三两两俱。"
  },
  {
    "id": "weijin#2528",
    "title": "神弦歌十一首 其五 白石郎曲",
    "author": "",
    "content": "白石郎。临江居。前导江伯后从鱼。积石如玉。列松如翠。郎艳得绝。世无其二。"
  },
  {
    "id": "weijin#2529",
    "title": "神弦歌十一首 其六 青溪小姑曲",
    "author": "",
    "content": "开门白水，侧近桥梁。小姑所居，独处无郎。"
  },
  {
    "id": "weijin#2530",
    "title": "神弦歌十一首 其七 湖就姑曲",
    "author": "",
    "content": "赤山湖就头，孟阳二三月。绿蔽贲荇薮，湖就赤山矶。大姑大湖东，仲姑居湖西。"
  },
  {
    "id": "weijin#2531",
    "title": "神弦歌十一首 其八 姑恩曲",
    "author": "",
    "content": "明姑遵八风。蕃谒云日中。前导陆离兽后从。朱鸟麟凤凰。苕苕山头柏。冬夏叶不衰。独当被天恩。枝叶华葳蕤。"
  },
  {
    "id": "weijin#2532",
    "title": "神弦歌十一首 其九 采莲童曲",
    "author": "",
    "content": "泛舟采菱叶，过摘芙蓉花。扣楫命童侣，齐声采莲歌。东湖扶菰童，西湖采菱芰。不持歌作乐，为持解愁思。"
  },
  {
    "id": "weijin#2533",
    "title": "神弦歌十一首 其十 明下童曲",
    "author": "",
    "content": "走马上前阪，石子弹马蹄。不惜弹马蹄，但惜马上儿。陈孔骄赭白，陆郎乘班骓。徘徊射堂头，望门不欲归。"
  },
  {
    "id": "weijin#2534",
    "title": "神弦歌十一首 其十一 同生曲",
    "author": "",
    "content": "人生不满百，常抱千岁忧。早知人命促，秉烛夜行游。岁月如流迈，行已及素秋。蟋蟀鸣空堂，感怅令人忧。"
  },
  {
    "id": "weijin#2535",
    "title": "三洲歌 其一",
    "author": "",
    "content": "送欢板桥湾，相待三山头。遥见千幅帆，知是逐风流。"
  },
  {
    "id": "weijin#2536",
    "title": "三洲歌 其二",
    "author": "",
    "content": "风流不暂停，三山隐行舟。愿作比目鱼，随欢千里游。"
  },
  {
    "id": "weijin#2537",
    "title": "三洲歌 其三",
    "author": "",
    "content": "湘东醽醁酒，广州龙头铛。玉樽金镂椀，与郎双杯行。"
  },
  {
    "id": "weijin#2538",
    "title": "采桑度 其二",
    "author": "",
    "content": "冶游采桑女，尽有芳春色。姿容应春媚，粉黛不加饰。"
  },
  {
    "id": "weijin#2539",
    "title": "采桑度 其三",
    "author": "乐府",
    "content": "系条采春桑，采叶何纷纷。采桑不装钩，牵坏紫罗裙。"
  },
  {
    "id": "weijin#2540",
    "title": "采桑度 其四",
    "author": "",
    "content": "语欢稍养蚕，一头养百塸。奈当黑瘦尽，桑叶常不周。"
  },
  {
    "id": "weijin#2541",
    "title": "采桑度 其五",
    "author": "",
    "content": "春月采桑时，林下与欢俱。养蚕不满百，那得罗绣襦。"
  },
  {
    "id": "weijin#2542",
    "title": "采桑度 其六",
    "author": "乐府",
    "content": "采桑盛阳月，绿叶何翩翩。攀条上树表，牵坏紫罗裙。"
  },
  {
    "id": "weijin#2543",
    "title": "采桑度 其七",
    "author": "",
    "content": "伪蚕化作茧，烂熳不成丝。徒劳无所获，养蚕持底为。"
  },
  {
    "id": "weijin#2544",
    "title": "江陵乐 其一",
    "author": "",
    "content": "不复蹋踶人，踶地地欲穿。盆隘欢绳断，蹋坏绛罗裙。"
  },
  {
    "id": "weijin#2545",
    "title": "江陵乐 其二",
    "author": "",
    "content": "不复出场戏，踶场生青草。试作两三回，踶场方就好。"
  },
  {
    "id": "weijin#2546",
    "title": "江陵乐 其三",
    "author": "",
    "content": "阳春二三月，相将蹋百草。逢人驻上看，扬声皆言好。"
  },
  {
    "id": "weijin#2547",
    "title": "江陵乐 其四",
    "author": "",
    "content": "暂出后园看，见花多忆子。乌鸟双双飞，侬欢今何在。"
  },
  {
    "id": "weijin#2548",
    "title": "青阳度 其一",
    "author": "",
    "content": "隐机倚不织，寻得烂熳丝。成匹郎莫断，忆侬经绞时。"
  },
  {
    "id": "weijin#2549",
    "title": "青骢白马",
    "author": "",
    "content": "青骢白马紫丝缰，可怜石桥根柏梁。汝忽千里去无常，愿得到头还故乡。系马可怜著长松，游戏徘徊五湖中。借问湖中采菱妇，莲子青荷可得否。可怜白马高缠騣，著地踯躅多徘徊。问君可怜六萌车，迎取窈窕西曲娘。问君可怜下都去，何得见君复西归。齐唱可怜使人惑，昼夜怀欢何时忘。"
  },
  {
    "id": "weijin#2550",
    "title": "安东平五曲 其一",
    "author": "",
    "content": "凄凄烈烈，北风为雪。船道不通，步道断绝。"
  },
  {
    "id": "weijin#2551",
    "title": "安东平五曲 其二",
    "author": "",
    "content": "吴中细布，阔幅长度。我有一端，与郎作裤。"
  },
  {
    "id": "weijin#2552",
    "title": "安东平五曲 其三",
    "author": "",
    "content": "微物虽轻，拙手所作。馀有三丈，为郎别厝。"
  },
  {
    "id": "weijin#2553",
    "title": "安东平五曲 其四",
    "author": "",
    "content": "制为轻巾，以奉故人。不持作好，与郎拭尘。"
  },
  {
    "id": "weijin#2554",
    "title": "安东平五曲 其五",
    "author": "",
    "content": "东平刘生，复感人情。与郎相知，当解千龄。"
  },
  {
    "id": "weijin#2555",
    "title": "女儿子 其一",
    "author": "",
    "content": "巴东三峡猿鸣悲。夜鸣三声泪沾衣。"
  },
  {
    "id": "weijin#2556",
    "title": "女儿子 其二",
    "author": "",
    "content": "我欲上蜀蜀水难。蹋蹀珂头腰环环。"
  },
  {
    "id": "weijin#2557",
    "title": "来罗 其一",
    "author": "",
    "content": "郁金黄花标，下有同心草。草生日已长，人生日就老。"
  },
  {
    "id": "weijin#2558",
    "title": "来罗 其二",
    "author": "",
    "content": "君子防示然，莫近嫌疑边。瓜田不蹑履，李下不正冠。"
  },
  {
    "id": "weijin#2559",
    "title": "来罗 其三",
    "author": "",
    "content": "故人何怨新，切少必求多。此事何足道，听我歌来罗。"
  },
  {
    "id": "weijin#2560",
    "title": "来罗 其四",
    "author": "",
    "content": "白头不忍死，心愁皆敖然。游戏泰始世，一日当千年。"
  },
  {
    "id": "weijin#2561",
    "title": "那呵滩 其一",
    "author": "",
    "content": "我去只如还。终不在道边。我若在道边。良信寄书还。"
  },
  {
    "id": "weijin#2562",
    "title": "那呵滩 其二",
    "author": "",
    "content": "沿江引百丈，一濡多一艇。水上郎担篙，何时至江陵。"
  },
  {
    "id": "weijin#2563",
    "title": "那呵滩 其三",
    "author": "",
    "content": "江陵三千三，何足特作远。书疏数知闻，莫令信使断。"
  },
  {
    "id": "weijin#2564",
    "title": "那呵滩 其四",
    "author": "",
    "content": "闻欢下扬州，相送江津湾。愿得篙橹折，交郎到头还。"
  },
  {
    "id": "weijin#2565",
    "title": "那呵滩 其五",
    "author": "",
    "content": "篙折当更觅，橹折当更安。各自是官人，那得到头还。"
  },
  {
    "id": "weijin#2566",
    "title": "那呵滩 其六",
    "author": "",
    "content": "百思缠中心，憔悴为所欢。与子结终始，折约在金兰。"
  },
  {
    "id": "weijin#2567",
    "title": "孟珠 其一",
    "author": "",
    "content": "人言孟珠富，信实金满堂。龙头衔九花，玉钗明月珰。"
  },
  {
    "id": "weijin#2568",
    "title": "孟珠 其二",
    "author": "",
    "content": "阳春二三月，草与水同色。攀条摘香花，言是欢气息。"
  },
  {
    "id": "weijin#2569",
    "title": "孟珠 其一",
    "author": "",
    "content": "人言春复著，我言未渠央。暂出后湖看，蒲菰如许长。"
  },
  {
    "id": "weijin#2570",
    "title": "孟珠 其二",
    "author": "",
    "content": "扬州石榴花，摘插双襟中。葳蕤当忆我，莫持艳他侬。"
  },
  {
    "id": "weijin#2571",
    "title": "孟珠 其四",
    "author": "",
    "content": "望欢四五年，实情将懊恼。愿得无人处，回身与郎抱。"
  },
  {
    "id": "weijin#2572",
    "title": "孟珠 其五",
    "author": "",
    "content": "阳春二三月，正是养蚕时。那得不相怨，其再许侬来。"
  },
  {
    "id": "weijin#2573",
    "title": "孟珠 其六",
    "author": "",
    "content": "将欢期三更，合冥欢如何。走马放苍鹰，飞驰赴郎期。"
  },
  {
    "id": "weijin#2574",
    "title": "孟珠 其七",
    "author": "",
    "content": "适闻梅作花，花落已成子。杜鹃绕林啼，思从心下起。"
  },
  {
    "id": "weijin#2575",
    "title": "孟珠 其八",
    "author": "",
    "content": "可怜景阳山，苕苕百尺楼。上有明天子，麟凤戏中州。"
  },
  {
    "id": "weijin#2576",
    "title": "翳乐",
    "author": "",
    "content": "人生欢爱时，少年新得意。一旦不相见，辄作烦冤思。"
  },
  {
    "id": "weijin#2577",
    "title": "翳乐 其一",
    "author": "",
    "content": "阳春二三月，相将舞翳乐。曲曲随时变，持许艳郎目。"
  },
  {
    "id": "weijin#2578",
    "title": "翳乐 其二",
    "author": "",
    "content": "人言扬州乐，扬州信自乐。总角诸少年，歌舞自相逐。"
  },
  {
    "id": "weijin#2579",
    "title": "月节折杨柳歌十三首 其一 正月歌",
    "author": "",
    "content": "春风尚萧条。去故来如新。苦心非一朝。折杨柳。愁思满腹中。历乱不可数。"
  },
  {
    "id": "weijin#2580",
    "title": "月节折杨柳歌十三首 其二 二月歌",
    "author": "",
    "content": "翩翩乌入乡。道逢双燕飞。劳君看三阳。折杨柳。寄言语侬欢。寻还不复久。"
  },
  {
    "id": "weijin#2581",
    "title": "月节折杨柳歌十三首 其三 三月歌",
    "author": "",
    "content": "泛舟临曲池。仰头看春花。杜鹃纬林啼。折杨柳。双下俱徘徊。我与欢共取。"
  },
  {
    "id": "weijin#2582",
    "title": "月节折杨柳歌十三首 其四 四月歌",
    "author": "",
    "content": "芙蓉始怀莲。何处觅同心。俱生世尊前。折杨柳。捻香散名花。志得长相取。"
  },
  {
    "id": "weijin#2583",
    "title": "月节折杨柳歌十三首 其五 五月歌",
    "author": "",
    "content": "菰生四五尺。素身为谁珍。盛年将可惜。折杨柳。作得九子粽。思想劳欢手。"
  },
  {
    "id": "weijin#2584",
    "title": "月节折杨柳歌十三首 其六 六月歌",
    "author": "",
    "content": "三伏热如火。笼窗开北牖。与郎对榻坐。折杨柳。同塸贮蜜浆。不用水洗溴。"
  },
  {
    "id": "weijin#2585",
    "title": "月节折杨柳歌十三首 其七 七月歌",
    "author": "",
    "content": "织女游河边。牵牛顾自叹。一会复周年。折杨柳。揽结长命草。同心不相负。"
  },
  {
    "id": "weijin#2586",
    "title": "月节折杨柳歌十三首 其八 八月歌",
    "author": "",
    "content": "迎欢裁衣裳。日月如流水。白露凝庭霜。折杨柳。夜闻捣衣声。窈窕谁家妇。"
  },
  {
    "id": "weijin#2587",
    "title": "月节折杨柳歌十三首 其九 九月歌",
    "author": "",
    "content": "甘菊吐黄花。非无杯觞用。当奈许寒何。折杨柳。授欢罗衣裳。含笑言不取。"
  },
  {
    "id": "weijin#2588",
    "title": "月节折杨柳歌十三首 其十 十月歌",
    "author": "",
    "content": "大树转萧索。天阴不作雨。严霜半夜落。折杨柳。林中与松柏。岁寒不相负。"
  },
  {
    "id": "weijin#2589",
    "title": "月节折杨柳歌十三首 其十一 十一月歌",
    "author": "",
    "content": "素雪任风流。树木转枯悴。松柏无所忧。折杨柳。寒衣履薄冰。欢讵知侬否。"
  },
  {
    "id": "weijin#2590",
    "title": "月节折杨柳歌十三首 其十二 十二月歌",
    "author": "",
    "content": "天寒岁欲暮。春秋及冬夏。苦心停欲度。折杨柳。沉乱枕席间。缠绵不觉久。"
  },
  {
    "id": "weijin#2591",
    "title": "月节折杨柳歌十三首 其十三 闰月歌",
    "author": "",
    "content": "成闰暑与寒。春秋补小月。念子时无间。折杨柳。阴阳推我去。那得有定主。"
  },
  {
    "id": "weijin#2592",
    "title": "长干曲",
    "author": "",
    "content": "逆流故相邀，菱舟不怕摇。妾家杨子住，便弄广陵潮。"
  },
  {
    "id": "weijin#2593",
    "title": "休洗红二首 其一",
    "author": "",
    "content": "休洗红。洗多红色淡。不惜故缝衣。记得初按茜。人寿百年能几何。后来新妇今为婆。"
  },
  {
    "id": "weijin#2594",
    "title": "休洗红二首 其二",
    "author": "",
    "content": "休洗红。洗我红在水。新红裁作衣。旧红番作里。回黄转绿无定期。世事返复君所知。"
  },
  {
    "id": "weijin#2595",
    "title": "吴趋行",
    "author": "",
    "content": "茧满盖重帘，唯有远相思。藕叶清朝钏，何见早归时。"
  },
  {
    "id": "weijin#2596",
    "title": "曲池歌",
    "author": "",
    "content": "曲池何淡澹，芙蓉蔽清源。荣华盛壮时，见者谁不欢。一朝光采落，见者不回颜。"
  },
  {
    "id": "weijin#2597",
    "title": "晋江左宗庙歌十一首 其一 歌高祖宣皇帝",
    "author": "曹毗",
    "content": "于赫高祖，德协灵符。应运扰乱，厘整天衢。勋格宇宙，化动八区。肃以典刑，陶以玄珠。神石吐瑞，灵芝自敷。肇基天命，道均唐虞。"
  },
  {
    "id": "weijin#2598",
    "title": "晋江左宗庙歌十一首 其二 歌世宗景皇帝",
    "author": "曹毗",
    "content": "景皇承运，纂隆洪绪。皇维重抗，天晖再举。蠢矣二寇，扰我扬楚。乃整元戎，以膏齐斧。亹亹神算，赫赫王旅。鲸鲵既平，功冠帝宇。"
  },
  {
    "id": "weijin#2599",
    "title": "晋江左宗庙歌十一首 其三 歌太祖文皇帝",
    "author": "曹毗",
    "content": "太祖齐圣，王猷诞融。仁教四塞，天基累崇。皇室多难，严清紫宫。威厉秋霜，惠过春风。平蜀夷楚，以文以戎。奄有参墟，声流无穷。"
  },
  {
    "id": "weijin#2600",
    "title": "晋江左宗庙歌十一首 其四 歌世祖武皇帝",
    "author": "曹毗",
    "content": "于穆武皇，允龚钦明。应期登禅，龙飞紫庭。百揆时序，听断以情。殊域既宾，伪吴亦平。晨流甘露，宵映朗星。野有击壤，路垂颂声。"
  },
  {
    "id": "weijin#2601",
    "title": "晋江左宗庙歌十一首 其五 歌中宗元皇帝",
    "author": "曹毗",
    "content": "运屯百六，天罗解贯。元皇勃兴，网罗江汉。仰齐七政，俯平祸乱。化若风行，泽犹雨散。沦光更耀，金辉复焕。德冠千载，蔚有馀粲。"
  },
  {
    "id": "weijin#2602",
    "title": "晋江左宗庙歌十一首 其六 歌肃宗明皇帝",
    "author": "曹毗",
    "content": "明明肃祖，阐弘帝祚。英风夙发，清晖载路。奸逆纵忒，罔式皇度。躬振朱旗，遂豁天步。宏猷渊塞，高罗云布。品物咸宁，洪基永固。"
  },
  {
    "id": "weijin#2603",
    "title": "晋江左宗庙歌十一首 其七 歌显宗成皇帝",
    "author": "曹毗",
    "content": "于休显宗，道泽玄播。式宣德音，畅物以和。迈德蹈仁，匪礼弗过。敷以纯风，濯以清波。连理映阜，鸣凤栖柯。同规放勋，义盖山河。"
  },
  {
    "id": "weijin#2604",
    "title": "晋江左宗庙歌十一首 其八 歌康皇帝",
    "author": "曹毗",
    "content": "康皇穆穆，仰嗣洪德。为而不宰，雅音四塞。闲邪以诚，镇物以默。威静区宇，道宣邦国。"
  },
  {
    "id": "weijin#2605",
    "title": "晋江左宗庙歌十一首 其九 歌孝宗穆皇帝",
    "author": "曹毗",
    "content": "孝宗夙哲，休音允臧。如彼晨离，曜景扶桑。垂训华幄，流润八荒。幽赞玄妙，爰该典章。西平僣蜀，北静旧疆。高猷远畅，朝有遗芳。"
  },
  {
    "id": "weijin#2606",
    "title": "晋江左宗庙歌十一首 其十 歌哀皇帝",
    "author": "曹毗",
    "content": "于穆哀皇，圣心虚远。雅好玄古，大庭是践。道尚无为，治存易简。化若风行，民犹草偃。虽曰登遐，徽音弥阐。愔愔云韶，尽美尽善。"
  },
  {
    "id": "weijin#2607",
    "title": "晋江左宗庙歌十一首 其十一 四时祠祀歌",
    "author": "曹毗",
    "content": "肃肃清庙。巍巍圣功。万国来宾。礼仪有容。钟鼓振。金石熙。宣兆祚。武开基。神斯乐兮。理管弦。有来斯和。说功德。神斯乐兮。洋洋玄化。润被九壤。民无不悦。道无不往。礼有仪。乐有式。咏九功。永无极。神斯乐兮。"
  },
  {
    "id": "weijin#2608",
    "title": "晋江左宗庙歌二首 其一 歌太宗简文皇帝",
    "author": "王珣",
    "content": "皇矣简文，于昭于天。灵明若神，周淡如渊。冲应其来，实与其迁。亹亹心化，日用不言。易而有亲，简而可传。观流弥远，求本逾玄。"
  },
  {
    "id": "weijin#2609",
    "title": "晋江左宗庙歌二首 其二 歌烈宗孝武皇帝",
    "author": "王珣",
    "content": "天鉴有晋，钦哉烈宗。同规文考，玄默允龚。威而不猛，约而能通。神钲一震，九域来同。道积淮海，雅颂自东。气陶淳露，化协时雍。"
  },
  {
    "id": "weijin#2610",
    "title": "代答张君祖诗",
    "author": "康僧渊",
    "content": "真朴运既判，万象森已形。精灵感冥会，变化靡不经。波浪生死徒，弥纶始无名。舍本而逐末，悔吝生有情。胡不绝可欲，反宗归无生。达观均有无，蝉蜕豁朗明。逍遥众妙津，栖凝于玄冥。大慈顺变通，化育曷常停。幽闲自有所，岂与菩萨并。摩诘风微指，权遒多所成。悠悠满天下，孰识秋露情。"
  },
  {
    "id": "weijin#2611",
    "title": "又答张君祖诗",
    "author": "康僧渊",
    "content": "遥望华阳岭，紫霄笼三辰。琼岩朗璧室，玉润洒灵津。丹谷挺樛树，季颖奋晖薪。融飙冲天籁，逸响互相因。鸾凤翔回仪，虬龙洒飞鳞。中有冲漠士，耽道玩妙均。高尚凝玄寂，万物息自宾。栖峙游方外，超世绝风尘。翘想晞眇踪，矫步寻若人。咏啸舍之去，荣丽何足珍。濯志八解渊，辽朗豁冥神。研几通长妙，遗觉忽忘身。居士成有党，顾盻非畴亲。借问守常徒，何以知反真。"
  },
  {
    "id": "weijin#2612",
    "title": "吟",
    "author": "佛图澄",
    "content": "殿乎殿乎。棘子成林。将坏人衣。"
  },
  {
    "id": "weijin#2613",
    "title": "四月八日赞佛诗",
    "author": "支遁",
    "content": "三春迭云谢，首夏含朱明。祥祥令日泰，朗朗玄夕清。菩萨彩灵和，眇然因化生。四王应期来，矫掌承玉形。飞天鼓弱罗，腾擢散芝英。绿澜颓龙首，缥蕊翳流泠。芙蕖育神葩，倾柯献朝荣。芬津霈四境，甘露凝玉瓶。珍祥盈四八，玄黄曜紫庭。感降非情想，恬怕无所营。玄根泯灵符，神条秀形名。圆光朗东旦，金姿艳春精。含和总八音，吐纳流芳馨。迹随因溜浪，心与太虚冥。六度启穷俗，八解濯世缨。慧泽融无外，空同忘化情。"
  },
  {
    "id": "weijin#2614",
    "title": "咏八日诗三首 其一",
    "author": "支遁",
    "content": "大块挥冥枢，昭昭两仪映。万品诞游华，澄清凝玄圣。释迦乘虚会，圆神秀机正。交养卫恬和，灵知溜性命。动为务下尸，寂为无中镜。"
  },
  {
    "id": "weijin#2615",
    "title": "咏八日诗三首 其二",
    "author": "支遁",
    "content": "真人播神化，流渟良有因。龙潜兜术邑，漂景阎浮滨。伫驾三春谢，飞辔朱明旬。八维披重蔼，九霄落芳津。玄祗献万舞，般遮奏伶伦。淳白凝神宇，兰泉涣色身。投步三才泰，扬声五道泯。不为故为贵，忘奇故奇神。"
  },
  {
    "id": "weijin#2616",
    "title": "咏八日诗三首 其三",
    "author": "支遁",
    "content": "缅哉玄古思，想托因事生。相与图灵器，像也像彼形。黄裳罗帕质，元服拖绯青。神为恭者惠，迹为动者行。虚堂陈药饵，蔚然起奇荣。疑似垂嚱微，我谅作者情。于焉遗所尚，肃心拟太清。"
  },
  {
    "id": "weijin#2617",
    "title": "五月长斋诗",
    "author": "支遁",
    "content": "炎精育仲气，朱离吐凝阳。广汉潜凉变，凯风乘和翔。令月肇清斋，德泽润无疆。四部钦嘉期，洁己升云堂。静晏和春晖，夕阳厉秋霜。萧条咏林泽，恬愉味城傍。逸容研冲赜，彩彩运宫商。匠者握神标，乘风吹玄芳。渊汪道行深，婉婉化理长。亹亹维摩虚，德音畅游方。罩牢妙倾玄，绝致由近藏。略略微容简，八言振道纲。掇烦练陈句，临危折婉章。浩若惊飙散，囧若挥夜光。寓言岂所托，意得筌自丧。沾洏妙习融，靡靡轻尘亡。萧索情牖颓，寥郎神轩张。谁谓冥津遐，一悟可以航。愿为游游师，棹柂入沧浪。腾波济漂客，玄归会道场。"
  },
  {
    "id": "weijin#2618",
    "title": "八关斋诗三首 其一",
    "author": "支遁",
    "content": "建意营法齐，里仁契朋俦。相与期良晨，沐浴造闲丘。穆穆升堂贤，皎皎清心修。窈窕八关客，无楗自绸缪。寂默五习真，亹亹励心柔。法鼓进三劝，激切清训流。凄怆愿弘济，阖堂皆同舟。明明玄表圣，应此童蒙求。存诚夹室里，三界赞清休。嘉祥归宰相，蔼若庆云浮。"
  },
  {
    "id": "weijin#2619",
    "title": "八关斋诗三首 其二",
    "author": "支遁",
    "content": "三悔启前朝，双忏暨中夕。鸣禽戒朗旦，备礼寝玄役。萧索庭宾离，飘遥随风适。踟蹰歧路嵎，挥手谢内析。轻轩驰中田，习习陵电击。息心投佯步，零零振金策。引领望征人，怅恨孤思积。咄矣形非我，物外固已寂。吟咏归虚房，守真玩幽赜。虽非一往游，且以闲自释。"
  },
  {
    "id": "weijin#2620",
    "title": "八关斋诗三首 其三",
    "author": "支遁",
    "content": "靖一潜蓬庐，愔愔咏初九。广漠排林筱，流飙洒隙牖。从容遐想逸，采药登祟阜。崎岖升千寻，萧条临万亩。望山乐荣松，瞻泽哀素柳。解带长陵坡，婆娑清川右。泠风解烦怀，寒泉濯温手。寥寥神气畅，钦若盘春薮。达度冥三才，恍惚丧神偶。游观同隐丘，愧无连化肘。"
  },
  {
    "id": "weijin#2621",
    "title": "咏怀诗五首 其一",
    "author": "支遁",
    "content": "傲兀乘尸素，日往复月旋。弱丧困风波，流浪逐物迁。中路高韵益，窈窕钦重玄。重玄在何许，采真游理间。苟简为我养，逍遥使我闲。寥亮心神莹，含虚映自然。亹亹沈情去，彩彩冲怀鲜。踟蹰观象物，未始见牛全。毛鳞有所贵，所贵在忘筌。"
  },
  {
    "id": "weijin#2622",
    "title": "咏怀诗五首 其二",
    "author": "支遁",
    "content": "端坐邻孤影，眇罔玄思劬。偃蹇收神辔，领略综名书。涉老咍双玄，披庄玩太初。咏发清风集，触思皆恬愉。俯欣质文蔚，仰悲二匠徂。萧萧柱下迥，寂寂蒙邑虚。廓矣千载事，消液归空无。无矣复何伤，万殊归一涂。道会贵冥想，罔象掇玄珠。怅怏浊水际，几忘映清渠。反鉴归澄漠，容与含道符。心与理理密，形与物物疏。萧索人事去，独与神明居。"
  },
  {
    "id": "weijin#2623",
    "title": "咏怀诗五首 其三",
    "author": "支遁",
    "content": "晞阳熙春圃，悠缅叹时往。感物思所托，萧条逸韵上。尚想天台峻，仿佛岩阶仰。泠风洒兰林，管濑奏清响。霄崖育灵蔼，神蔬含润长。丹沙映翠濑，芳芝曜五爽。苕苕重岫深，寥寥石室朗。中有寻代士，外身解世网。抱朴镇有心，挥玄拂无想。隗隗形崖颓，囧囧神宇敞。宛转元造化，缥瞥邻大象。愿投若人踪，高步振策杖。"
  },
  {
    "id": "weijin#2624",
    "title": "咏怀诗五首 其四",
    "author": "支遁",
    "content": "闲邪托静室，寂寥虚且真。逸想流岩阿，朦胧望幽人。慨矣玄风济，皎皎离染纯。时无问道睡，行歌将何因。灵溪无惊浪，四岳无埃尘。余将游其嵎，解驾辍飞轮。芳泉代甘醴，山果兼时珍。修林畅轻迹，石宇庇微身。崇虚习本照，损无归昔神。暧暧烦情故，零零冲气新。近非域中客，远非世外臣。憺怕为无德，孤哉自有邻。"
  },
  {
    "id": "weijin#2625",
    "title": "咏怀诗五首 其五",
    "author": "支遁",
    "content": "坤基葩简秀，干光流易颖。神理远不疾，道会无陵骋。超超介石人，握玄揽机领。余生一何散，分不咨天挺。沈无冥到韵，变不扬蔚炳。冉冉年往逡，悠悠化期永。翘首希玄津，想登故未正。生途虽十三，日已造死境。愿得无身道，高栖冲默靖。"
  },
  {
    "id": "weijin#2626",
    "title": "述怀诗二首 其一",
    "author": "支遁",
    "content": "翔鸾鸣昆崿，逸志腾冥虚。惚恍回灵翰，息肩栖南嵎。濯足戏流澜，采练衔神蔬。高吟漱芳醴，颉颃登神梧。萧萧猗明翩，眇眇育清躯。长想玄运夷，倾首俟灵符。河清诚可期，戢翼令人劬。"
  },
  {
    "id": "weijin#2627",
    "title": "述怀诗二首 其二",
    "author": "支遁",
    "content": "总角敦大道，弱冠弄双玄。逡巡释长罗，高步寻帝先。妙损阶玄老，忘怀浪濠川。达观无不可，吹累皆自然。穷理增灵薪，昭昭神火传。熙怡安冲漠，优游乐静闲。膏腴无爽味，婉娈非雅弦。恢心委形度，亹亹随化迁。"
  },
  {
    "id": "weijin#2628",
    "title": "咏大德诗",
    "author": "支遁",
    "content": "遐想存玄哉，冲风一何敞。品物缉荣熙，生途连惚恍。既丧大澄真，物诱则智荡。昔闻庖丁子，挥戈在神往。苟能嗣冲音，摄生犹指掌。乘彼来物间，投此默照朗。迈度推卷舒，忘怀附罔象。交乐盈胸襟，神会流俯仰。大同罗万殊，蔚若充甸网。寄旅海沤乡，委化同天壤。"
  },
  {
    "id": "weijin#2629",
    "title": "咏禅思道人诗",
    "author": "支遁",
    "content": "云岑竦太荒，落落英岊布。回壑伫兰泉，秀岭攒嘉树。蔚荟微游禽，峥嵘绝蹊路。中有冲希子，端坐摹太素。自强敏天行，弱志欲无欲。玉质凌风霜，凄凄厉清趣。指心契寒松，绸缪谅岁暮。会衷两息间，绵绵进禅务。投一灭官知，摄二由神遇。承蜩累危丸，累十亦凝注。悬想元气地，研几革粗虑。冥怀夷震惊，怕然肆幽度。曾筌攀六净，空同浪七住。逝虚乘有来，永为有待驭。"
  },
  {
    "id": "weijin#2630",
    "title": "咏利城山居",
    "author": "支遁",
    "content": "五岳盘神基，四渎涌荡津。动求目方智，默守标静仁。苟不宴出处，托好有常因。寻元存终古，洞往想逸民。玉洁箕岩下，金声濑沂滨。掷华藏纷雾，振褐拂埃尘。迹从尺蠖屈，道与腾龙伸。峻无单豹伐，分非首阳真。长啸归林岭，潇洒任陶钧。"
  },
  {
    "id": "weijin#2631",
    "title": "十喻诗",
    "author": "鸠罗摩什",
    "content": "一喻以喻空，空必待此喻。借言以会意，意尽无会处。既得出长罗，住此无所住。若能映斯照，万象无来去。"
  },
  {
    "id": "weijin#2632",
    "title": "答习凿齿嘲",
    "author": "释道安",
    "content": "猛虎当道食，不觉蚊虻来。"
  },
  {
    "id": "weijin#2633",
    "title": "观化决疑诗",
    "author": "庐山诸沙弥",
    "content": "谋始创大业，问道叩玄篇。妙唱发幽蒙，观化悟自然。观化化已及，寻化无间然。生皆由化化，化化更相缠。宛转随化流，漂浪入化渊。五道化为海，孰为知化仙。万化同归尽，离化化乃玄。悲哉化中客，焉识化表年。"
  },
  {
    "id": "weijin#2634",
    "title": "咏怀诗",
    "author": "史宗",
    "content": "有欲苦不足，无欲亦无忧。未若清虚者，带索被玄裘。浮游一世间，泛若不系舟。方当毕尘累，栖志老山丘。"
  },
  {
    "id": "weijin#2635",
    "title": "陵峰采药触兴为诗",
    "author": "帛道猷",
    "content": "连峰数千里，修林带平津。云过远山翳，风至梗荒榛。茅茨隐不见，鸡鸣知有人。间步践其径，处处见遗薪。始知百代下，故有上皇民。"
  },
  {
    "id": "weijin#2636",
    "title": "答苕华诗",
    "author": "竺僧度",
    "content": "机运无停住，倏忽岁时过。巨石会当竭，芥子岂云多。良由去不息，故令川上嗟。不闻荣启期，皓首发清歌。布衣可暖身，谁论饰绫罗。今世虽云乐，当奈后生何。罪福良由已，宁云已恤他。"
  },
  {
    "id": "weijin#2637",
    "title": "赠竺度诗",
    "author": "杨苕华",
    "content": "大道自无穷，天地长且久。巨石故叵消，芥子亦难数。人生一世间，飘若风过牖。荣华岂不茂，日夕就凋朽。川上有馀吟，日斜思鼓缶。清音可娱耳，滋味可适口。罗纨可饰躯，华冠可耀首。安事自剪削，耽空以害有。不道妾区区，但令君恤后。"
  },
  {
    "id": "weijin#2638",
    "title": "咏诗",
    "author": "释道宝",
    "content": "安知万里水，初发滥觞时。"
  },
  {
    "id": "weijin#2639",
    "title": "咏诗",
    "author": "竺法崇",
    "content": "皓然之气，犹在心目。山林之士，往而不反。"
  },
  {
    "id": "weijin#2640",
    "title": "为桓玄作民谣诗二首 其一",
    "author": "竺昙林",
    "content": "当有十一口，当为兵所伤。木亘当北度，走入浩浩乡。"
  },
  {
    "id": "weijin#2641",
    "title": "为桓玄作民谣诗二首 其二",
    "author": "竺昙林",
    "content": "金刀既以刻，娓娓金城中。"
  },
  {
    "id": "weijin#2642",
    "title": "洗药池诗",
    "author": "葛洪",
    "content": "洞阴泠泠，风佩清清。仙居永劫，花木长荣。"
  },
  {
    "id": "weijin#2643",
    "title": "法婴玄灵之曲二首 其一",
    "author": "葛洪",
    "content": "大象虽寥廓，我把天地户。披云沉灵舆，倏忽适下土。空洞成玄音，至精不容冶。太真嘘中唱，始知风尘苦。颐神三田中，纳精六阙下。遂乘万龙楯，驰骋眄九野。"
  },
  {
    "id": "weijin#2644",
    "title": "法婴玄灵之曲二首 其二",
    "author": "葛洪",
    "content": "玄圃遏北台，五城焕嵯峨。启彼无涯津，泛此织女河。仰止升绛庭，下游月窟阿。顾盻八落外，指招九云遐。忽已不觉劳，岂悟少与多。抚璈命众女，咏歌发中和。妙畅自然乐，为此玄云歌。韶尽至韵存，真音辞无邪。"
  },
  {
    "id": "weijin#2645",
    "title": "上元夫人步玄之曲",
    "author": "葛洪",
    "content": "昔涉玄真道，腾步登太霞。负笈造天关，借问太上家。忽过紫微垣，真人列如麻。渌景清飙起，云盖映朱葩。兰宫敞琳阙，碧空起璚沙。丹台结空构，炜炜生光华。飞凤踶甍峙，烛龙倚委蛇。玉胎来绛芝，九色纷相挐。挹景练仙骸，万劫方童牙。谁言寿有终，扶桑不为查。"
  },
  {
    "id": "weijin#2646",
    "title": "四非歌",
    "author": "葛洪",
    "content": "晨登太霞宫，挹此八王兰。夕入玄元阙，采蕊掇琅玕。濯足匏瓜河，织女立津盘。吐纳挹景云，味之当一餐。紫微何济济，璚轮复朱丹。朝发汗漫府，暮宿勾陈垣。去去道不同，且各体所安。二仪设犹存，奚疑亿万椿。莫与世人说，行尸言此难。"
  },
  {
    "id": "weijin#2647",
    "title": "杜兰香作诗",
    "author": "曹毗",
    "content": "阿母处灵岳，时游云霄际。众女侍羽仪，不出墉宫外。飙轮送我来，岂复耻尘秽。从我与福俱，嫌我与祸会。"
  },
  {
    "id": "weijin#2648",
    "title": "复作诗",
    "author": "曹毗",
    "content": "逍遥云雾间，呼吸发九嶷。游女不稽路，弱水何不之。"
  },
  {
    "id": "weijin#2649",
    "title": "金雄诗",
    "author": "郭文",
    "content": "大火有心水抱之。悠悠百年是其时。"
  },
  {
    "id": "weijin#2650",
    "title": "金雌诗",
    "author": "郭文",
    "content": "云出而两渐欲举。短如之何乃相岨。交哉乱也当何所。唯有隐岩殖禾黍。西南之朋困桓父。"
  },
  {
    "id": "weijin#2651",
    "title": "萼绿华赠诗 其一",
    "author": "羊权",
    "content": "神岳排霄起，飞峰郁千寻。寥笼灵谷虚，琼林蔚萧森。羊生标美秀，弱冠流清音。栖情庄惠津，超形象魏林。扬彩朱门中，内有迈俗心。"
  },
  {
    "id": "weijin#2652",
    "title": "萼绿华赠诗 其二",
    "author": "羊权",
    "content": "我与夫子族，源胄同渊池。宏宗分上业，于今各异枝。兰金因好著，三益方觉弥。"
  },
  {
    "id": "weijin#2653",
    "title": "萼绿华赠诗 其三",
    "author": "羊权",
    "content": "静寻欣斯会，雅综弥龄祀。谁云幽鉴难，得之方寸里。翘想樊笼外，俱为山岩士。无令腾虚翰，中随惊风起。迁化虽由人，藩羊未易拟。所期岂朝华，岁暮于吾子。"
  },
  {
    "id": "weijin#2654",
    "title": "九华安妃见降口授作诗",
    "author": "杨羲",
    "content": "云阙竖空上，琼台耸郁罗。紫宫乘绿景，灵观蔼嵯峨。琅轩朱房内，上德焕绛霞。俯漱云瓶津，仰掇碧柰花。濯足玉女池，鼓枻牵牛河。遂策景云驾，落龙辔玄阿。振衣尘滓际，褰裳步浊波。愿为山泽结，刚柔顺以和。相携双清内，上真道不邪。紫微会良谋，唱纳享福多。"
  },
  {
    "id": "weijin#2656",
    "title": "云林与众真吟诗十一首 其一",
    "author": "杨羲",
    "content": "驾欻敖八虚，回宴东华房。阿母延轩观，朗啸蹑灵风。我为有待来，故乃越沧浪。"
  },
  {
    "id": "weijin#2657",
    "title": "云林与众真吟诗十一首 其二",
    "author": "杨羲",
    "content": "乘飙溯九天，息驾三秀岭。有待徘徊盼，无待故当净。沧浪奚足劳，孰若越玄井。"
  },
  {
    "id": "weijin#2658",
    "title": "云林与众真吟诗十一首 其三",
    "author": "杨羲",
    "content": "写我金庭馆，解驾三秀畿。夜芝披华峰，咀嚼充长饥。高唱无逍遥，冬兴有待歌。空同酬灵音，无待将如何。"
  },
  {
    "id": "weijin#2659",
    "title": "云林与众真吟诗十一首 其四",
    "author": "杨羲",
    "content": "朝游郁绝山，夕偃高晖堂。振辔步灵锋，无近于沧浪。玄井三仞际，我马无津梁。倏欻九万间，八维已相望。有待非至无，灵音有所丧。"
  },
  {
    "id": "weijin#2660",
    "title": "云林与众真吟诗十一首 其五",
    "author": "杨羲",
    "content": "龙旗舞太虚，飞轮五岳阿。所在皆逍遥，有感兴冥歌。无待愈有待，相遇故得和。沧浪奚足辽，玄井不为多。郁绝寻步间，俱会四海罗。岂若绝明外，三劫方一过。"
  },
  {
    "id": "weijin#2661",
    "title": "云林与众真吟诗十一首 其六",
    "author": "杨羲",
    "content": "纵酒观群惠，倏忽四落周。不觉所以然，实非有待游。相遇皆欢乐，不遇亦不忧。纵影玄空中，两会自然畴。"
  },
  {
    "id": "weijin#2662",
    "title": "云林与众真吟诗十一首 其七",
    "author": "杨羲",
    "content": "驾欻发西华，无待有待间。或眄五岳峰，或濯天河津。释轮寻虚舟，所在皆缠绵。芥子忽万顷，中有须弥山。大小固无殊，远近同一缘。彼作有待来，我作无待亲。"
  },
  {
    "id": "weijin#2663",
    "title": "云林与众真吟诗十一首 其八",
    "author": "杨羲",
    "content": "无待太无中，有待太有际。大小同一波，远近齐一会。鸣弦玄霄颠，吟啸运八气。奚不酣灵液，眄目娱九裔。有无得玄运，二待亦相盖。"
  },
  {
    "id": "weijin#2664",
    "title": "云林与众真吟诗十一首 其九",
    "author": "杨羲",
    "content": "偃息东华静，扬軿运八方。俯眄丘垤间，莫觉五岳崇。灵阜齐渊泉，大小忽相从。长短无少多，大椿须臾终。奚不委天命，纵神任空洞。"
  },
  {
    "id": "weijin#2665",
    "title": "云林与众真吟诗十一首 其十",
    "author": "杨羲",
    "content": "控飙扇太虚，八景飞高清。仰浮紫尘外，俯看绝落冥。玄心空同间，上下弗流停。无待两际中，有待无所营。体无则能死，体有则摄生。东宾会高唱，二待奚足争。"
  },
  {
    "id": "weijin#2666",
    "title": "云林与众真吟诗十一首 其十一",
    "author": "杨羲",
    "content": "命驾玉锦轮，舞辔仰徘徊。朝游朱火宫，夕宴夜光池。浮景清霞杪，八龙正参差。我作无待游，有待辄见随。高会佳人寝，二待互是非。有无非有定，待待各自归。"
  },
  {
    "id": "weijin#2667",
    "title": "中候王夫人诗三首 其一",
    "author": "杨羲",
    "content": "八途会无宗，乘运观嚣罗。化浮尘中际，解衿有道家。骋烟忽未倾，携真造灵阿。虚景盘琼轩，玄钧作凤歌。适路无轨滞，神音舞云波。齐德秀玉景，何用世间多。"
  },
  {
    "id": "weijin#2668",
    "title": "中候王夫人诗三首 其二",
    "author": "杨羲",
    "content": "坦夷观天真，去累纵众情。体寂废机驷，崇有则摄生。焉得齐物子，委运任所经。"
  },
  {
    "id": "weijin#2669",
    "title": "中候王夫人诗三首 其三 六月二十三日夜中候夫人作",
    "author": "杨羲",
    "content": "登軿发东华，扇飙舞太玄。飞辔腾九万，八落亦已均。暂眄山水际，窈窕灵岳间。同风自齐气，道合理亦亲。龙芝永遐龄，内观摄天真。东岑可长净，何为物所缠。"
  },
  {
    "id": "weijin#2670",
    "title": "方丈台昭灵李夫人诗三首 其一",
    "author": "杨羲",
    "content": "云墉带天构，七气焕天冯。琼扉启晨鸣，九音绛枢中。紫霞兴朱门，香烟生绿窗。四驾舞虎旗，青軿掷玄空。华盖随云列，落凤控六龙。策景五岳阿，三素眄君房。适闻臊秽气，万浊污我胸。臭物薰精神，嚣尘互相冲。明玉皆璀烂，何独盛德躬。高揖苦不早，坐地自生虫。"
  },
  {
    "id": "weijin#2671",
    "title": "方丈台昭灵李夫人诗三首 其二 临去吟",
    "author": "杨羲",
    "content": "心勿欲乱，神勿淫役。道易不顺，灾重不逆。永丧其真，遂弃我适。"
  },
  {
    "id": "weijin#2672",
    "title": "方丈台昭灵李夫人诗三首 其三 十二月一日夜方丈左台昭灵李夫人作与许玉斧",
    "author": "杨羲",
    "content": "飞轮高晨台，控辔玄垄隅。手携紫皇袂，倏忽八风驱。玉华翼绿帏，青裙扇翠裾。冠轩焕崔嵬，佩玲带月珠。薄入风尘中，塞鼻逃当涂。臭腥凋我气，百阿令心徂。何不飙然起，萧萧步太虚。"
  },
  {
    "id": "weijin#2673",
    "title": "诗一十七首 其一 七月二十六日夕紫微夫人喻作令与许长史",
    "author": "紫微王夫人",
    "content": "高兴希林虚，遐游无员方。萧条象数外，有无自冥同。亹亹德韵和，飘飘步太空。盘桓任波浪，振铃散风中。内映七道观，可以得兼忘。保必反复酬，待此世文通。详玄自冥悟，默耳必高踪。"
  },
  {
    "id": "weijin#2674",
    "title": "诗一十七首 其二 歌",
    "author": "紫微王夫人",
    "content": "龟阙郁巍巍，墉台落月珠。列坐九灵房，叩璈吟太无。玉箫和我神，金醴释我忧。"
  },
  {
    "id": "weijin#2675",
    "title": "诗一十七首 其三 歌",
    "author": "紫微王夫人",
    "content": "宴酣东华内，陈钧千百声。青君呼我起，折腰希林庭。羽帔扇翠晖，玉佩何铿零。俱指高晨寝，相期象中冥。"
  },
  {
    "id": "weijin#2676",
    "title": "诗一十七首 其四 玄垄之游",
    "author": "紫微王夫人",
    "content": "超举步绛霄，飞飙北垄庭。神华映仙台，圆曜随风倾。启晖挹丹元，扇景餐月精。交袂云林宇，浩轸还童婴。萧萧寄无宅，是非岂能营。世网自扰竞，安可语养生。"
  },
  {
    "id": "weijin#2677",
    "title": "诗一十七首 其五 九月六日夕紫微夫人喻作示许长史并与同学",
    "author": "紫微王夫人",
    "content": "解轮太霞上，敛辔造紫丘。手把八空气，纵身云中浮。一眄造化纲，再视索高畴。道要既已足，可以解千忧。求真得良友，不去复何求。"
  },
  {
    "id": "weijin#2678",
    "title": "诗一十七首 其六 九月九日紫微夫人喻作因许示郗",
    "author": "紫微王夫人",
    "content": "紫空朗玄景，玄宫带绛河。济济上清房，云台焕嵯峨。八舆造朱池，羽盖倾霄柯。震风回三晨，金铃散玉华。七辔降九垓，晏眄不必家。借问求道子，何事坐尘波。岂能栖东秀，养真收太和。"
  },
  {
    "id": "weijin#2679",
    "title": "诗一十七首 其七 十月十八日紫微夫人作",
    "author": "紫微王夫人",
    "content": "左把玉华盖，飞景蹑七元。三晨焕紫辉，竦眄抚明真。变踊期须臾，四面皆已神。灵发无涯际，勤思上清文。何事坐横途，令尔感不专。阴疴失玄机，不觉年岁分。"
  },
  {
    "id": "weijin#2680",
    "title": "诗一十七首 其八 紫微吟此再三",
    "author": "紫微王夫人",
    "content": "玄清眇眇观，落景出东渟。愿得绝尘友，萧萧罕世营。"
  },
  {
    "id": "weijin#2681",
    "title": "诗一十七首 其九 紫微诗",
    "author": "紫微王夫人",
    "content": "灵人隐玄峰，真神韬云采。玄唱非无期，妙应自有待。岂期虚空寂，至韵故常在。携襟登羽宫，同宴广寒里。借问朋人谁，所存唯玉子。"
  },
  {
    "id": "weijin#2682",
    "title": "诗一十七首 其十 紫微夫人歌此",
    "author": "紫微王夫人",
    "content": "褰裳济渌河，遂见扶桑公。高会太林墟，赏宴玄华宫。信道苟淳笃，何不栖东峰。"
  },
  {
    "id": "weijin#2683",
    "title": "诗一十七首 其十一 紫微夫人作",
    "author": "紫微王夫人",
    "content": "控景始晖津，飞飙登上清。云台郁峨峨，阊阖秀玉城。晨风鼓丹霞，朱烟洒金庭。绿蕊粲玄峰，紫华岩下生。庆云缠丹炉，炼玉飞八琼。晏眄广寒宫，万椿愈童婴。龙旗启灵电，虎旗征朱兵。高真回九曜，洞观均潜明。谁能步幽道，寻我无穷龄。"
  },
  {
    "id": "weijin#2685",
    "title": "诗一十七首 四月十四日紫微夫人作二首 其十三",
    "author": "紫微王夫人",
    "content": "朝启东晨晖，飞軿越沧渊。山波振青涯，八风扇玄烟。回眄易迁房，有怀真感人。三金钶游盘，东岑宜永甄。纷纷当途中，孰能步生津。"
  },
  {
    "id": "weijin#2686",
    "title": "诗一十七首 其十四",
    "author": "紫微王夫人",
    "content": "飘飖八霞岭，徘徊飞晨盖。紫軿腾太空，晒眄九虚外。玉箫激景云，灵烟绝幽蔼。高仙归太真，清唱无涯际。去来山岳庭，何事有待迈。"
  },
  {
    "id": "weijin#2687",
    "title": "诗一十七首 其十五 四月二十三日夜紫微夫人作",
    "author": "紫微王夫人",
    "content": "神玉曜灵津，七元焕神扉。虚迁方寸里，一跃登大微。妙音乘和唱，高会亦有机。齐此天人眄，协彼景晨飞。总辔六合外，宁有倾与危。"
  },
  {
    "id": "weijin#2688",
    "title": "诗一十七首 其十六 紫微夫人作",
    "author": "紫微王夫人",
    "content": "薄宴尘飙领，代谢缘还归。奚识灵劫期，顾眄令人悲。"
  },
  {
    "id": "weijin#2689",
    "title": "诗一十七首 其十七 紫微夫人作",
    "author": "紫微王夫人",
    "content": "云草荫玄方，仰感旋曜精。诜诜繁茂萌，重德必克昌。"
  },
  {
    "id": "weijin#2690",
    "title": "诗二十五首 其一 右英吟",
    "author": "云林右英夫人",
    "content": "寓言必可用，不用是无情。焉得驾欻迹，寻此空中灵。微音良有旨，当用慎勿轻。事事应神机，保尔见太平。"
  },
  {
    "id": "weijin#2691",
    "title": "诗二十五首 其二 七月十八日夕云林右英夫人授诗",
    "author": "云林右英夫人",
    "content": "辔景落沧浪，腾跃青海津。绛烟乱太阳，羽盖倾九天。云舆浮空洞，倏忽风波间。来寻冥中友，相携侍帝晨。王子协明德，齐首招玉贤。下眄八阿宫，上寝希林颠。漱此紫霞腴，方知途涂辛。佳人将安在，勤心乃得亲。"
  },
  {
    "id": "weijin#2692",
    "title": "诗二十五首 其三 右英夫人所喻",
    "author": "云林右英夫人",
    "content": "绛阙排广霄，披丹登景房。紫旗振云霞，羽晨舞八风。停盖濯景溪，采秀月支峰。咀嚼三台华，吐吸九神芒。椿数无绝纪，协日积童蒙。携袂明真馆，仰期无上皇。北钧唱羽人，玉贤粲贤众。云何波浪宇，得失为我钟。引领嚣庭内，开心拟秽冲。习适荣辱域，罕蹑希林宫。一静安足苦，试去视沧浪。"
  },
  {
    "id": "weijin#2693",
    "title": "诗二十五首 其四 七月二十八日夕右英夫人授书此诗以与许长史",
    "author": "云林右英夫人",
    "content": "世珍芬复交，道宗玄霄会。振衣寻冥畴，回轩风尘际。良德映灵晖，颖根粲革蔚。密言多偿福，冲净尚真贵。咸恒当象顺，携手同襟带。何为人事间，日焉生患害。"
  },
  {
    "id": "weijin#2694",
    "title": "诗二十五首 其五 九月三日夕云林王夫人喻作令示许长史",
    "author": "云林右英夫人",
    "content": "腾跃云景辕，浮观霞上空。霄軿纵横舞，紫盖托灵方。朱烟缠旌旄，羽帔扇香风。电号猛兽攫，雷吟奋玄龙。钧籁昆庭响，金筑唱神钟。采芝沧浪阿，掇华八渟峰。朱颜日以新，劫往方婴童。养形静东岑，七神自相通。风尘有忧哀，陨我白发翁。长冥遗遐叹，恨不早逸踪。"
  },
  {
    "id": "weijin#2695",
    "title": "诗二十五首 其六 右英吟",
    "author": "云林右英夫人",
    "content": "停驾望舒移，回轮返沧浪。未睹若人游，偶想安得康。良因俟青春，以叙中怀忘。"
  },
  {
    "id": "weijin#2696",
    "title": "诗二十五首 其七 九月六日夕云林喻作与许侯",
    "author": "云林右英夫人",
    "content": "控晨浮紫烟，八景观派流。羽童捧琼浆，王华饯琳腴。相期白水涯，扬我萎蕤珠。"
  },
  {
    "id": "weijin#2697",
    "title": "诗二十五首 其八 九月六日夕云林喻作与许侯",
    "author": "云林右英夫人",
    "content": "沧房焕东霞，紫造浮绛晨。双德秉道宗，作镇真伯藩。八台可盻目，北看乃飞元。清净云中视，眇眇蹑景迁。吐纳洞岭秀，藏晖隐东山。久安人事上，日也无虚间。岂若易翁质，反此孩中颜。"
  },
  {
    "id": "weijin#2698",
    "title": "诗二十五首 其九 九月九日云林右英夫人喻作",
    "author": "云林右英夫人",
    "content": "晨阙在霞构，玉室起霄清。领略三奇观，浮景翔绝冥。丹华中有真，金映育挺精。八风鼓锦披，碧树曜四灵。华盖阴兰晖，紫辔策绿軿。结信通神交，触类率天诚。何事外象感，须睹瑶玉琼。"
  },
  {
    "id": "weijin#2699",
    "title": "诗二十五首 其十 九月十八日夜云林右英夫人作",
    "author": "云林右英夫人",
    "content": "三景秀郁玄，霄映朗八方。丹云浮高宸，逍遥任灵风。鼓翼乘素飙，竦眄琼台中。绿盖入协晨，青軿掷空同。右揖东林帝，上朝太虚皇。玉宾剖凤脑，嗷酣飞蕊浆。云钧回曲寝，千音何琅琅。锦旌召猛兽，华幡正低昂。香母折腰唱，紫烟排栋梁。总辔高清阙，解驾佳人房。昔运挺未兆，灵化顺气翔。心眇玄涯感，年随积椿崇。形垢甘臭味，动静失沧浪。我友实不尔，荣辱昨已忘。"
  },
  {
    "id": "weijin#2700",
    "title": "诗二十五首 其十一 九月二十五日夜云林右英夫人授作",
    "author": "云林右英夫人",
    "content": "绛景浮玄晨，紫轩乘烟征。仰超绿阙内，俯眄朱火城。东霞启广晖，神光焕七灵。翳映泛三烛，流任自齐冥。风缠空洞宇，香音触节生。手携织女舞，并袊匏瓜庭。左徊青羽旗，华盖随云倾。晏寝九度表，是非不我营。抱真栖大寂，金姿愈日婴。岂似愆秽中，惨惨无聊生。"
  },
  {
    "id": "weijin#2701",
    "title": "诗二十五首 其十二 十月十七日云林夫人作与许侯",
    "author": "云林右英夫人",
    "content": "四旌曜明空，朱轩飞灵丘。玉盖荫七景，鼓翼霄上浮。九音朗紫空，玉璈洞太无。宴咏三晨宫，唱啸呼我俦。不觉春已来，岂知二景流。佳人虽兼忘，而未放百忧。长林真可静，岩中多自娱。"
  },
  {
    "id": "weijin#2702",
    "title": "诗二十五首 十月二十日授二首 其十三",
    "author": "云林右英夫人",
    "content": "北登玄真阙，携手结高罗。香烟散八景，玄风鼓绛波。仰超琅园津，俯眄霄陵阿。玉箫云上唱，凤鸣动九遐。乘气浮太空，曷为蹑山河。金节命羽灵，征兵折万魔。齐挹二晨晖，千春方婴牙。丧真投竞室，不解可奈何。"
  },
  {
    "id": "weijin#2703",
    "title": "诗二十五首 其十四",
    "author": "云林右英夫人",
    "content": "仰眄太霞宫，金阁曜紫清。华房映太素，四轩皆朱琼。掷轮空同津，总辔舞绿軿。玉华飞云盖，西妃运锦旌。翻然尘浊涯，倏欻佳人庭。宿感应期降，所招已在冥。乘风奏霄晨，共酣丹琳罂。公侯徒眇眇，安知真人灵。"
  },
  {
    "id": "weijin#2704",
    "title": "诗二十五首 其十五 右英作",
    "author": "云林右英夫人",
    "content": "清晨挹绛霞，总气霄上游。徊軿蹑曲波，遂睹世人忧。辞旨蔚然起，不散三秀嵎。何若巡玄乡，抚璈为尔娱。君心安有际，我愿有中无。"
  },
  {
    "id": "weijin#2705",
    "title": "诗二十五首 其十六 二月九日夜云林作",
    "author": "云林右英夫人",
    "content": "辔景登霄晨，游宴沧浪宫。彩云绕丹霞，灵蔼散八空。上真吟琼室，高仙歌琳房。九凤唱朱籁，虚节错羽钟。交栖金庭内，结我冥中朋。俱挹玉醴津，倏忽已婴童。云何当路蹲，愆疴随日崇。"
  },
  {
    "id": "weijin#2706",
    "title": "诗二十五首 其十七 二月十六日右英作",
    "author": "云林右英夫人",
    "content": "晨游太素宫，控軿观玉河。夕宴郁绝宇，朝采圆景华。弹璈北寒台，七灵晖紫霞。济济高仙举，纷纷尘中罗。盘桓嚣蔼内，愆累不当多。"
  },
  {
    "id": "weijin#2707",
    "title": "诗二十五首 其十八 二月三十日夜右英作",
    "author": "云林右英夫人",
    "content": "驾风骋云軿，晨登太渟丘。绛津连岑振，清波鼓浚流。步空观九纬，八纲皆已游。暂宴三金秀，来观建志俦。勤懈不相掩，是以积百忧。"
  },
  {
    "id": "weijin#2708",
    "title": "诗二十五首 其十九 右英吟",
    "author": "云林右英夫人",
    "content": "陵波越沧浪，忽然造金山。四顾终日游，罕我云中人。"
  },
  {
    "id": "weijin#2709",
    "title": "诗二十五首 其二十 右英夫人作",
    "author": "云林右英夫人",
    "content": "紫阙构虚上，玄馆冲绝飙。琳琅敷灵囿，华生结琼瑶。骋軿沧浪津，八风激云韶。披羽扇北翳，握节鸣金箫。凤籁和千钟，西童歌晨朝。心豁虚无外，神襟何朗寥。回舞太空岭，六气运重幽。我途岂能寻，使尔不终凋。"
  },
  {
    "id": "weijin#2710",
    "title": "诗二十五首 其二十一 四月十四日夕右英夫人吟歌此曲",
    "author": "云林右英夫人",
    "content": "玄波振沧涛，洪津鼓万流。驾景眄六虚，思与佳人游。妙唱不我对，清音与谁投。云中骋琼轮，何为尘中趋。"
  },
  {
    "id": "weijin#2711",
    "title": "诗二十五首 其二十二 右英作",
    "author": "云林右英夫人",
    "content": "松柏生玄岭，郁为寒林桀。繁葩盛严冰，未肯惧白雪。乱世幽重岫，巡生道常洁。飞此逸辔轮，投彼遐人辙。公侯可去来，何为不能绝。"
  },
  {
    "id": "weijin#2712",
    "title": "诗二十五首 其二十三 闰月三日夜右英作示许长史",
    "author": "云林右英夫人",
    "content": "清静愿东山，阴景栖灵穴。愔愔闲庭虚，翳荟青林密。圆曜映南轩，朱风扇幽室。拱袂闲房内，相期启妙术。寥朗远想玄，萧条神心逸。"
  },
  {
    "id": "weijin#2713",
    "title": "诗二十五首 其二十四 右英吟",
    "author": "云林右英夫人",
    "content": "纵心空洞津，竦辔策朱軿。佳人来何迟，道德何时成。"
  },
  {
    "id": "weijin#2714",
    "title": "诗二十五首 其二十五",
    "author": "云林右英夫人",
    "content": "有心许斧子，言当采五芝。芝草不必得，汝亦不能来。汝来当可得，芝草与汝食。"
  },
  {
    "id": "weijin#2715",
    "title": "右英吟 其一",
    "author": "云林右英夫人",
    "content": "三辔抗紫轩，倾云东林阿。"
  },
  {
    "id": "weijin#2716",
    "title": "右英吟 其二",
    "author": "云林右英夫人",
    "content": "驾景游贤良，促辔东圃下。"
  },
  {
    "id": "weijin#2717",
    "title": "梦蓬莱四真人作诗四首 其一 石庆安作",
    "author": "",
    "content": "灵山造太霞，竖岩绝霄峰。紫烟散神州，乘飙驾白龙。相携四宾人，东朝桑林公。广休年虽前，壮气何蒙蒙。实未下路让，惟年以相崇。"
  },
  {
    "id": "weijin#2718",
    "title": "梦蓬莱四真人作诗四首 其二 张诱世作",
    "author": "",
    "content": "北游太漠外，来登蓬莱阙。紫云构灵宫，香烟何郁郁。美哉洛广休，久在论道位。罗并真人坐，齐观白龙迈。离世四人用，何时共解带。有怀披襟友，欣欣高晨会。"
  },
  {
    "id": "weijin#2719",
    "title": "梦蓬莱四真人作诗四首 其三 许玉斧作",
    "author": "",
    "content": "游观奇山峙，漱濯沧流清。遥观蓬莱间，屹屹冲霄冥。五芝被绛岩，四阶植琳琼。纷纷灵华散，晃晃焕神庭。从容七觉外，任我摄天生。自足方寸里，何用白龙荣。"
  },
  {
    "id": "weijin#2720",
    "title": "梦蓬莱四真人作诗四首 其四 丁玮宁作",
    "author": "",
    "content": "玄山构沧浪，金房映灵轩。洛公挺奇尚，从容有无间。形沉北寒宇，三神栖九天。同寮相率往，推我高胜年。弱冠石庆安，未肯崇尊贤。嘲笑蓬莱公，呼此广休前。明公将何以，却此少年翰。"
  },
  {
    "id": "weijin#2721",
    "title": "十月十五日右英夫人说诗令疏四首 其一 青童大君常吟咏",
    "author": "",
    "content": "欲植灭度根，当拔生死栽。沉吟堕九泉，但坐惜形骸。"
  },
  {
    "id": "weijin#2722",
    "title": "十月十五日右英夫人说诗令疏四首 其二 太虚真人常吟咏",
    "author": "",
    "content": "观神载形时，亦如车从马。车败马奔亡，牵连一时假。哀世莫识此，但是惜风火。种罪天网上，受毒地狱下。"
  },
  {
    "id": "weijin#2723",
    "title": "十月十五日右英夫人说诗令疏四首 其三 西域真人王君常吟咏",
    "author": "",
    "content": "形为渡神舟，薄岸当别去。形非神常宅，神非形常载。徘徊生死轮，但苦心犹豫。"
  },
  {
    "id": "weijin#2724",
    "title": "十月十五日右英夫人说诗令疏四首 其四 小有真人王君常吟咏",
    "author": "",
    "content": "失道从死津，三魂迷生道。生生日已远，死死日已早。悲哉苦痛客，根华已颠倒。起就零落生，焉知反枯老。"
  },
  {
    "id": "weijin#2725",
    "title": "方诸宫东华上房灵妃歌曲",
    "author": "",
    "content": "紫桂植瑶园，朱华声凄凄。月宫生蕊渊，日中有琼池。左拔员灵曜，右制丹霞晖。流金焕绛庭，八景绝烟回。绿盖浮明朗，控节命太微。凤精童华颜，琳腴充长饥。控晨揖太素，乘飙翔玉墀。吐纳六虚气，玉嫔把巾随。弹璈南云扇，香风鼓锦披。叩商百兽舞，六天摄神威。倏欻亿万春，龄纪郁巍巍。小鲜未烹鼎，言我岩下悲。"
  },
  {
    "id": "weijin#2726",
    "title": "太微玄清左夫人北渟宫中歌曲 其一",
    "author": "",
    "content": "郁蔼非真墟，太无为我馆。玄公岂有怀，萦蒙孤所难。落凤控紫霞，矫辔登晨岸。寂寂无濠涯，晖晖空中观。隐芝秀凤丘，逡巡瑶林畔。龙胎婴尔形，八琼回素旦。琅华繁玉宫，结葩凌岩粲。鹏扇绝亿岭，抚翮凌霄翰。西庭命长歌，云璈乘虚弹。八风缠绿宇，丛烟豁然散。灵童掷流金，太微启璧案。三光折腰舞，紫皇挥袂赞。"
  },
  {
    "id": "weijin#2727",
    "title": "太微玄清左夫人北渟宫中歌曲 其二",
    "author": "",
    "content": "朗朗扇景曜，晔晔长庚焕。超軿竦明刃，下眄使我惋。愿哀地仙辈，何为栖林涧。"
  },
  {
    "id": "weijin#2728",
    "title": "魏夫人与众真吟诗二首 其一 兴宁四年丙寅四月二十七日夜降杨羲家作",
    "author": "",
    "content": "玄感妙象外，和声自相招。灵云郁紫晨，兰风扇绿轺。上真宴琼台，邈为地仙标。所期贵远迈，故能秀颖翘。玩彼八素翰，道成初不辽。人事胡可豫，使尔形气销。"
  },
  {
    "id": "weijin#2729",
    "title": "魏夫人与众真吟诗二首 其二 十二月一日夜南岳夫人作与许长史",
    "author": "",
    "content": "灵谷秀兰荣，藏身栖岩京。被褐均衮龙，带索齐玉鸣。表盘幽辽里，掷神太霞庭。霄上有陛贤，空中有真声。抑我曲晨飞，案此绿轩軿。下观八度内，俯叹风尘萦。解脱遗波浪，登此眇眇清。扰竞三津渴，奔驰割尔龄。"
  },
  {
    "id": "weijin#2730",
    "title": "南极王夫人诗",
    "author": "",
    "content": "林振须类感，云蔚待龙吟。玄数自相求，触节皆有音。飞軿出西华，总辔忽来寻。八遐非无娱，同咏理自钦。悼此四维内，百忧常在心。俱游北寒台，神风开尔襟。"
  },
  {
    "id": "weijin#2731",
    "title": "辛玄子赠诗三首 其一",
    "author": "",
    "content": "畴昔入冥乡，顺驾应灵招。神随空无散，气与庆云消。形非明玉质，玄匠安能雕。蹀足吟幽唱，仰手玩鸣条。林室有逸欢，绝此轩外交。遗景附圆曜，嘉音何寥寥。"
  },
  {
    "id": "weijin#2732",
    "title": "辛玄子赠诗三首 其二",
    "author": "",
    "content": "寂通寄兴感，玄气摄动音。高轮虽参差，万仞故来寻。萧萧研道子，合神契灵衿。委顺浪世化，心标窈窕林。同期理外游，相与静东岑。"
  },
  {
    "id": "weijin#2733",
    "title": "辛玄子赠诗三首 其三",
    "author": "",
    "content": "命驾广酆阿，逸迹幽冥乡。空中自有物，有中亦无常。悟言有无际，相与会濠梁。目击玄解了，鬼神理自忘。"
  },
  {
    "id": "weijin#2734",
    "title": "紫微夫人授乞食公歌",
    "author": "",
    "content": "天庭发双华，山源彰阴邪。清晨按天马，来诣太真家。真人无那隐，又以灭百魔。"
  },
  {
    "id": "weijin#2735",
    "title": "南岳夫人授太上宫中歌",
    "author": "",
    "content": "手把八云气，英明守二重。太真握明镜，鉴合日月锋。云仪拂高阙，开括泥丸宫。万响入百关，骄女坐玄房。愈行愈鲜盛，英灵自尔通。"
  },
  {
    "id": "weijin#2736",
    "title": "大洞真经诗",
    "author": "",
    "content": "扶晨始晖生，紫云映玄阿。焕洞圆光蔚，晃朗濯曜罗。眇眇灵景元，森洒空清华。九天馆玉宾，金房烟霄歌。"
  },
  {
    "id": "weijin#2737",
    "title": "八月十六日夕请灵真人授诗",
    "author": "",
    "content": "拟驾东岑人，停景招隐静。仁德乘波来，俱会三秀岭。灵芝信可食，使尔无终永。吸真献金浆，不待百丈井。"
  },
  {
    "id": "weijin#2738",
    "title": "谚谣",
    "author": "",
    "content": "杨君大安，董真命神。"
  },
  {
    "id": "weijin#2739",
    "title": "内经真谚",
    "author": "",
    "content": "子欲夜书。当修常居。"
  },
  {
    "id": "weijin#2740",
    "title": "太平酒谚",
    "author": "",
    "content": "欲得长生。饮太平。"
  },
  {
    "id": "weijin#2741",
    "title": "诗",
    "author": "许穆",
    "content": "微诚因理感，积精洞幽真。斐斐乘云彩，灵象凭紫烟。眇眇濯圆罗，佛佛驾飞轮。玄翰启蒙昧，顾景思自新。"
  },
  {
    "id": "weijin#2742",
    "title": "茅保命吟",
    "author": "许翙",
    "content": "朝华焕晨井，九盖倾青云。前此圭璋庸，不识万流椿。解落倏欻顷，寅客何必人。"
  },
  {
    "id": "weijin#2743",
    "title": "郭四朝叩船歌四首 其一",
    "author": "许翙",
    "content": "清池带灵岫，长林郁青葱。玄鸟翔幽野，悟言出从容。鼓楫乘神波，稽首希晨风。未获解脱期，逍遥丘山中。"
  },
  {
    "id": "weijin#2744",
    "title": "郭四朝叩船歌四首 其二",
    "author": "许翙",
    "content": "浪神九陔外，研道前全真。戢此灵凤羽，藏我华龙鳞。高举方寸物，万吹皆垢尘。顾哀朝生蟪，孰尽汝车轮。"
  },
  {
    "id": "weijin#2745",
    "title": "郭四朝叩船歌四首 其三",
    "author": "许翙",
    "content": "游空落飞飙，灵步无形方。圆景焕明霞，九凤唱朝阳。挥翮扇天津，晻蔼庆云翔。遂造太微宇，挹此金梨浆。逍遥玄陔表，不存亦不亡。"
  },
  {
    "id": "weijin#2746",
    "title": "郭四朝叩船歌四首 其四",
    "author": "许翙",
    "content": "驾飙舞神霄，披霞带九日。高皇齐龙轮，遂造九华室。神虎洞琼林，风云合成一。开阖幽门户，灵变玄迹灭。"
  },
  {
    "id": "weijin#2747",
    "title": "杜广平歌吟",
    "author": "许翙",
    "content": "淳景翳广林，暧日东霞升。晨风舞六烟，勃郁八道腾。五岳何必秀，名山亦足陵。矫首摄洞阜，栖心潜中兴。吐纳胎精气，玄白谁能胜。"
  },
  {
    "id": "weijin#2748",
    "title": "梦诗",
    "author": "许翙",
    "content": "乘气涉渌津，采药中山颠。披心焕灵想，萧荡无悟言。愿与盛德游，骖驷骋因缘。荣尘何足寻，疾急君清玄。苟能摄妙观，吐纳可长年。"
  },
  {
    "id": "weijin#2749",
    "title": "丁令威歌",
    "author": "丁令威",
    "content": "有鸟有鸟丁令威。去家千年今来归。城郭如故人民非。何不学仙冢累累。"
  },
  {
    "id": "weijin#2750",
    "title": "歌",
    "author": "紫玉",
    "content": "南山有鸟，北山张罗。乌既高飞，罗将奈何。意欲从君，谗言孔多。悲结成疹，没命黄垆。命之不造，冤如之何。羽族之多，名为凤凰。一日失雄，三年感伤。虽有众鸟，不为匹双。故见鄙姿，逢君辉光。身远心近，何当暂忘。"
  },
  {
    "id": "weijin#2751",
    "title": "抚琴歌",
    "author": "庐山夫人女婉",
    "content": "登庐山兮郁嵯峨，晞阳风兮拂紫霞。招若人兮濯灵波，欣良运兮畅云柯。弹鸣琴兮乐莫过，云龙会兮登太和。"
  },
  {
    "id": "weijin#2752",
    "title": "弹琴歌",
    "author": "陈阿登",
    "content": "连绵葛上藤。一缓复一縆。欲知我姓名。姓陈名阿登。"
  },
  {
    "id": "weijin#2753",
    "title": "泫露诗",
    "author": "王敬伯",
    "content": "低露下深幕，垂月照孤琴。空弦益宵泪，谁怜此夜心。"
  },
  {
    "id": "weijin#2754",
    "title": "南土人为牡蛎语",
    "author": "",
    "content": "得合涧一蛎，虽不足豪，亦可以高。"
  },
  {
    "id": "weijin#2755",
    "title": "宛转歌",
    "author": "刘妙容",
    "content": "月既明，西轩琴复清。寸心斗酒争芳夜，千秋万岁同此情。歌宛转，宛转声已哀。愿为星与汉，光景共徘徊。悲且伤，参差泪成行。底红掩翠方无色，金徽玉轸为谁锵？歌宛转，宛转结复悲。愿为烟与雾，氤氲共容姿。"
  },
  {
    "id": "weijin#2756",
    "title": "西晋永嘉五年墓砖铭",
    "author": "",
    "content": "子孙昌，皆侯王。"
  },
  {
    "id": "weijin#2757",
    "title": "东晋泰宁三年墓砖铭",
    "author": "",
    "content": "吉且阳，宜侯王。"
  },
  {
    "id": "weijin#2758",
    "title": "西晋永嘉五年墓砖铭",
    "author": "",
    "content": "永嘉世，九州空。余吴土，盛且丰。"
  },
  {
    "id": "weijin#2759",
    "title": "西晋永嘉间墓砖铭",
    "author": "",
    "content": "永嘉中，天下灾。但江南，皆康平。"
  },
  {
    "id": "weijin#2760",
    "title": "西晋永嘉砖铭",
    "author": "",
    "content": "子孙千亿，皆寿万年。"
  },
  {
    "id": "weijin#2761",
    "title": "西晋永嘉砖铭",
    "author": "",
    "content": "永嘉世，九州礼。"
  },
  {
    "id": "weijin#2762",
    "title": "西晋永嘉砖铭",
    "author": "",
    "content": "永嘉世，九州荒。余广州，平且康。"
  },
  {
    "id": "weijin#2763",
    "title": "西晋永嘉六年砖铭",
    "author": "",
    "content": "宜公侯，寿百年。"
  },
  {
    "id": "weijin#2764",
    "title": "西晋建兴三年墓砖铭",
    "author": "",
    "content": "永嘉世，天下荒。余广州，皆平康。"
  },
  {
    "id": "weijin#2765",
    "title": "飞云峰",
    "author": "黄野人",
    "content": "云来万岭动，云去天一色。长笑两三声，空山秋月白。"
  },
  {
    "id": "weijin#2766",
    "title": "飓风谚",
    "author": "",
    "content": "朝三暮七，昼不过一。"
  },
  {
    "id": "weijin#2767",
    "title": "泡鱼蒿猪谚",
    "author": "",
    "content": "朝为泡鱼，暮为蒿猪。朝为懒妇，暮为奔鱼孚。"
  },
  {
    "id": "weijin#2768",
    "title": "释天地图赞",
    "author": "郭璞",
    "content": "祭地肆瘗，郊天致禋。气升太乙，精涣九渊。至敬不文，明德惟虔。"
  },
  {
    "id": "weijin#2769",
    "title": "萤火赞",
    "author": "郭璞",
    "content": "熠耀宵行，虫之微么。出自腐草，烟若散漂。物之相喣，孰知其陶。"
  },
  {
    "id": "weijin#2770",
    "title": "八阵图",
    "author": "桓温",
    "content": "望古识其真，临源爱往迹。恐君遗事节，聊下南山石。"
  },
  {
    "id": "weijin#2771",
    "title": "剑",
    "author": "曹丕",
    "content": "越民铸宝剑，出匣吐寒芒。服之御左右，除凶致福祥。"
  },
  {
    "id": "weijin#2772",
    "title": "玉赞",
    "author": "庾肃之",
    "content": "圆璧月镜，璆琳星罗。结秀蓝田，辉真荆和。元圭特达，瑜不掩瑕。质鲜气润，流映滂沱。"
  },
  {
    "id": "weijin#2773",
    "title": "瑾瑜玉赞",
    "author": "郭璞",
    "content": "钟山之美，爰有玉华。光彩流映，气如虹霞。君子是佩，象德闲邪。"
  },
  {
    "id": "weijin#2774",
    "title": "印铭",
    "author": "傅玄",
    "content": "往昔先王，配天垂则。乃设印章，作信万国。取象晷度，是铭是刻。文明慎密，直方其德。本立道生，归乎玄默。太上结绳，下无荒慝。"
  },
  {
    "id": "weijin#2775",
    "title": "笏赞",
    "author": "王升之",
    "content": "慎为德要，惟善用光。敬上尊贤，贵不逾常。用制斯器，备对遗忘。因事施礼，升降有章。"
  },
  {
    "id": "weijin#2776",
    "title": "竹扇铭",
    "author": "郭清",
    "content": "器由造制，用必以宜。擢秀翠林，拟象灵羲。清飘来集，炎景回施。动静非我，与时推移。"
  },
  {
    "id": "weijin#2777",
    "title": "团扇铭",
    "author": "孙康",
    "content": "有圆者扇，诞此秀仪。晞露散霾，拟日定规。朗姿玉畅，惠风时披。"
  },
  {
    "id": "weijin#2778",
    "title": "五时画扇颂",
    "author": "刘臻妻",
    "content": "炎后飞轨，引曜丹逵。蕤宾应律，融精协曦。五象列位，品物以垂。兑降素兽，震升青螭。日月澄晖，仙章来仪。仰憩翠岩，俯映兰池。灵柯幽蔼，神卉参差。如山之寿，如松之猗。永钖难老，与时推移。"
  },
  {
    "id": "weijin#2779",
    "title": "邛竹杖铭",
    "author": "傅咸",
    "content": "嘉兹奇竹，质劲体直。立比高节，示世矜式。"
  },
  {
    "id": "weijin#2780",
    "title": "邛竹杖铭",
    "author": "苏彦",
    "content": "安不忘危，任在所杖。秀矣云竹，劲直筱簜。节高质贞，霜雪弥亮。圆以应物，直以居当。妙巧无功，奇不待匠。君子是扶，逍遥神王。"
  },
  {
    "id": "weijin#2781",
    "title": "灵寿杖铭",
    "author": "王氏",
    "content": "籊籊鲜干，秀彼崇㟽。下泽兰液，上莹芳霄。贞劲内固，鲜粲外昭。耀质灵荟，作珍华朝。杖之身安，越龄松乔。"
  },
  {
    "id": "weijin#2782",
    "title": "灯铭",
    "author": "傅玄",
    "content": "晃晃华灯，含滋炳灵。素膏流液，元炷亭亭。丹水阳辉，飞景兰庭。"
  },
  {
    "id": "weijin#2783",
    "title": "烛铭",
    "author": "傅咸",
    "content": "煌煌丹烛，焰焰飞光。取则景龙，拟象扶桑。照彼幽夜，炳若朝阳。焚形鉴世，无隐不彰。"
  },
  {
    "id": "weijin#2784",
    "title": "庭前植稻苗赞",
    "author": "湛方生",
    "content": "茜茜嘉苗，离离阶侧。弱叶繁蔚，圆株疏植。清流津根，轻露濯色。"
  },
  {
    "id": "weijin#2785",
    "title": "椒华颂",
    "author": "成公绥",
    "content": "嘉哉芳椒，载繁其实。厥味惟贞，蠲除百疾。肇惟岁始，月正元日。永介眉寿，以祈初吉。"
  },
  {
    "id": "weijin#2786",
    "title": "椒赞",
    "author": "郭璞",
    "content": "椒之灌植，实繁有榛。薰林烈薄，馞其芬辛。服之不已，洞见通神。"
  },
  {
    "id": "weijin#2787",
    "title": "元日椒花颂",
    "author": "刘臻妻",
    "content": "璇穹周回，三朔肇建。青阳散辉，澄景载涣。美哉灵花，爰采爰献。圣容映之，永寿于万。"
  },
  {
    "id": "weijin#2788",
    "title": "麒麟颂",
    "author": "李皓",
    "content": "一角圆蹄，行中规矩。游必择地，翔而后处。不入陷阱，不罹网罟。德无不王，为之折股。"
  },
  {
    "id": "weijin#2789",
    "title": "驺虞赞",
    "author": "郭璞",
    "content": "怪兽五采，尾参于身。矫足千里，倏忽若神。是谓驺虞，诗叹其仁。"
  },
  {
    "id": "weijin#2790",
    "title": "象赞",
    "author": "郭璞",
    "content": "象实魁梧，体巨貌诡。肉兼十牛，目不逾豕。望头如尾，动若丘徙。"
  },
  {
    "id": "weijin#2791",
    "title": "橐驼",
    "author": "郭璞",
    "content": "驼惟奇畜，肉鞍是被。迅鹜流沙，显功绝地。潜识泉源，微乎其智。"
  },
  {
    "id": "weijin#2792",
    "title": "豪彘赞",
    "author": "郭璞",
    "content": "刚鬣之族，号曰豪彘。毛如攒锥，中有激矢。厥体兼资，自为牝牡。"
  },
  {
    "id": "weijin#2793",
    "title": "九尾狐赞",
    "author": "郭璞",
    "content": "青丘奇兽，九尾之狐。有道翔见，出则衔书。作瑞周文，以标灵符。"
  },
  {
    "id": "weijin#2794",
    "title": "白狼赞",
    "author": "郭璞",
    "content": "矫矫白狼，有道则游。应符变质，乃衔灵钩。惟德是适，出殷见周。"
  },
  {
    "id": "weijin#2795",
    "title": "飞鼠赞",
    "author": "郭璞",
    "content": "或以尾翔，或以髯凌。飞鸣鼓翰，倏然皆腾。用无常所，惟神斯凭。"
  },
  {
    "id": "weijin#2796",
    "title": "鼮鼠赞",
    "author": "郭璞",
    "content": "有鼠豹采，厥号为鼮。汉朝莫知，中郎能名。赏以束帛，雅业遂盛。"
  },
  {
    "id": "weijin#2797",
    "title": "鼯鼠赞",
    "author": "郭璞",
    "content": "鼯之为鼠，食烟栖林。载飞载乳，乍兽乍禽。皮藉孕妇，人为大任。"
  },
  {
    "id": "weijin#2798",
    "title": "鼷鼠赞",
    "author": "郭璞",
    "content": "小鼠曰鼷，实有螫毒。乃食郊牛，不恭是告。厥谴惟明，征乎其觉。"
  },
  {
    "id": "weijin#2799",
    "title": "鼫鼠赞",
    "author": "郭璞",
    "content": "五能之鼠，技无所执。应气而化，翻飞鴽集。诗人歌之，无食我粒。"
  },
  {
    "id": "weijin#2800",
    "title": "猩猩赞",
    "author": "郭璞",
    "content": "能言之兽，是谓猩猩。厥状似猴，号音若婴。自然知往，颇识物情。"
  },
  {
    "id": "weijin#2802",
    "title": "比肩兽赞",
    "author": "郭璞",
    "content": "蟨与駏虚，乍兔乍鼠。长短相济，彼我俱举。有若自然，同心共膂。"
  },
  {
    "id": "weijin#2803",
    "title": "大鹏赞",
    "author": "阮修",
    "content": "跄跄大鹏，诞自北溟。假精灵鳞，神化以生。如云之翼，如山之形。海运水击，扶摇上征。"
  },
  {
    "id": "weijin#2804",
    "title": "比翼鸟赞",
    "author": "郭璞",
    "content": "鸟有鹣鹣，似凫青赤。虽云一质，气同体隔。延颈离鸣，翻能合翮。"
  },
  {
    "id": "weijin#2805",
    "title": "比目鱼",
    "author": "郭璞",
    "content": "比目之鳞，别号王馀。虽有二片，实则一鱼。协不能密，离不为疏。"
  },
  {
    "id": "weijin#2806",
    "title": "龟赞",
    "author": "郭璞",
    "content": "天生神物，十朋之龟。或游于火，或游于蓍。虽云类殊，象二一归。亹亹致用，极数尽几。"
  },
  {
    "id": "weijin#2807",
    "title": "蚌赞",
    "author": "郭璞",
    "content": "万物变蜕，其理无方。雀雉之化，含珠怀珰。与月亏盈，协气晦望。"
  },
  {
    "id": "weijin#2808",
    "title": "螳螂赞",
    "author": "郭璞",
    "content": "螳螂飞虫，挥斧奋臂。当辙不回，勾践是避。勇士致毙，厉之以义。"
  },
  {
    "id": "weijin#2809",
    "title": "尺蠖",
    "author": "郭璞",
    "content": "贵有可贱，贱有可珍。嗟兹尺蠖，体此屈伸。论配龙蛇，见叹圣人。"
  },
  {
    "id": "weijin#2811",
    "title": "太学中谣五首 三君",
    "author": "",
    "content": "天下忠诚窦游平。天下义府陈仲举。天下德弘刘仲承。天下模楷李元礼，天下英秀王叔茂。天下良辅杜周甫，天下冰凌朱季陵。天下忠贞魏少英，天下好交荀伯条。天下稽古刘伯祖，天下才英赵仲经。天下和雍郭林宗，天下慕恃夏子治。天下英藩尹伯元，天下清苦羊嗣祖。天下宝金刘叔林，天下雅志蔡孟喜。天下卧虎巴恭祖，天下通儒宗孝初。海内贵珍陈子鳞。海内忠烈张元节。海内謇谔范孟博。海内通士檀文友。海内彬彬范仲真。海内珍好岑公孝。海内所称刘景升。海内贤智王伯义。海内修整蕃嘉景。海内贞良秦平王。海内珍奇胡母季皮。海内光光刘子相。海内依怙王文祖。海内严恪张孟卓。海内清明度博平。"
  },
  {
    "id": "weijin#2812",
    "title": "崔寔引农语",
    "author": "",
    "content": "二月昏，参星夕。杏花盛，桑椹赤。河射角，堪夜作。犁星没，水生骨。"
  },
  {
    "id": "weijin#2813",
    "title": "古诗十九首",
    "author": "",
    "content": "行行重行行，与君生别离。相去万馀里，各在天一涯。道路阻且长，会面安可知。胡马依北风，越鸟巢南枝。相去日已远，衣带日已缓。浮云蔽白日，游子不顾返。思君令人老，岁月忽已晚。弃捐勿复道，努力加餐饭。青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手。昔为倡家女，今为荡子妇。荡子行不归，空床难独守。青青陵上柏，磊磊涧中石。人生天地间，忽如远行客。斗酒相娱乐，聊厚不为薄。驱车策驽马，游戏宛与洛。洛中何郁郁，冠带自相索。长衢罗夹巷，王侯多第宅。两宫遥相望，双阙百馀尺。极宴娱心意，戚戚何所迫。今日良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未伸。人生寄一世，奄忽若飙尘。何不策高足，先据要路津。无为守贫贱，轗轲长苦辛。西北有高楼，上与浮云齐。交疏结绮窗，阿阁三重阶。上有弦歌声，音响一何悲。谁能为此曲，无乃杞梁妻。清商随风发，中曲正徘徊。一弹再三叹，慷慨有馀哀。不惜歌者苦，但伤知音稀。愿为双鸿鹄，奋翅起高飞。涉江采芙蓉，兰泽多芳草。采之欲遗谁，所思在远道。还顾望旧乡，长路漫浩浩。同心而离居，忧伤以终老。明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益。冉冉孤生竹，结根泰山阿。与君为新婚，兔丝附女萝。兔丝生有时，夫妇会有宜。千里远结婚，悠悠隔山陂。思君令人老，轩车来何迟。伤彼蕙兰花，含英扬光辉。过时而不采，将随秋草萎。君亮执高节，贱妾亦何为。庭中有奇树，绿叶发华滋。攀条折其荣，将以遗所思。馨香盈怀袖，路远莫致之。此物何足贵，但感别经时。迢迢牵牛星，皎皎河汉女。纤纤擢素手，札札弄机杼。终日不成章，泣涕零如雨。河汉清且浅，相去复几许。盈盈一水间，脉脉不得语。回车驾言迈，悠悠涉长道。四顾何茫茫，东风摇百草。所遇无故物，焉得不速老。盛衰各有时，立身苦不早。人生非金石，岂能长寿考。奄忽随物化，荣名以为宝。东城高且长，逶迤自相属。回风动地起，秋草萋已绿。四时更变化，岁暮一何速。晨风怀苦心，蟋蟀伤局促。荡涤放情志，何为自结束。燕赵多佳人，美者颜如玉。被服罗裳衣，当户理清曲。音响一何悲，弦急知柱促。驰情整巾带，沉吟聊踯躅。思为双飞燕，衔泥巢君屋。驱车上东门，遥望郭北墓。白杨何萧萧，松柏夹广路。下有陈死人，杳杳即长暮。潜寐黄泉下，千载永不寤。浩浩阴阳移，年命如朝露。人生忽如寄，寿无金石固。万岁更相送，贤圣莫能度。服食求神仙，多为药所误。不如饮美酒，被服纨与素。去者日以疏，来者日以亲。出郭门直视，但见丘与坟。古墓犁为田，松柏摧为薪。白杨多悲风，萧萧愁杀人。思还故里闾，欲归道无因。生年不满百，常怀千岁忧。昼短苦夜长，何不秉烛游。为乐当及时，何能待来兹。愚者爱惜费，但为后世嗤。仙人王子乔，难可与等期。凛凛岁云暮，蝼蛄夕鸣悲。凉风率已厉，游子寒无衣。锦衾遗洛浦，同袍与我违。独宿累长夜，梦想见容辉。良人惟古欢，枉驾惠前绥。愿得常巧笑，携手同车归。既来不须臾，又不处重闱。亮无晨风翼，焉能凌风飞。眄睐以适意，引领遥相睎。徙倚怀感伤，垂涕沾双扉。孟冬寒气至，北风何惨栗。愁多知夜长，仰观众星列。三五明月满，四五蟾兔缺。客从远方来，遗我一书札。上言长相思，下言久离别。置书怀袖中，三岁字不灭。一心抱区区，惧君不识察。客从远方来，遗我一端绮。相去万馀里，故人心尚尔。文彩双鸳鸯，裁为合欢被。著以长相思，缘以结不解。以胶投漆中，谁能别离此。明月何皎皎，照我罗床帏。忧愁不能寐，揽衣起徘徊。客行虽云乐，不如早旋归。出户独彷徨，愁思当告谁。引领还入房，泪下沾裳衣。"
  },
  {
    "id": "weijin#2814",
    "title": "古诗五首",
    "author": "",
    "content": "上山采蘼芜，下山逢故夫。长跪问故夫，新人复何如。新人虽言好，未若故人姝。颜色类相似，手爪不相如。新人从门入，故人从阁去。新人工织缣，故人工织素。织缣日一匹，织素五丈馀。将缣来比素，新人不如故。四坐且莫喧，愿听歌一言。请说铜炉器，崔嵬象南山。上枝似松柏，下根据铜盘。雕文各异类，离娄自相联。谁能为此器，公输与鲁班。朱火然其中，青烟飏其间。从风入君怀，四坐莫不叹。香风难久居，空令蕙草残。悲与亲友别，气结不能言。赠子以自爱，道远会见难。人生无几时，颠沛在其间。念子弃我去，新心有所欢。结志青云上，何时复来还。穆穆清风至，吹我罗衣裾。青袍似春草，长条随风舒。朝登津梁山，褰裳望所思。安得抱柱信，皎日以为期。兰若生春阳，涉冬犹盛滋。愿言追昔爱，情款感四时。美人在云端，天路隔无期。夜光照玄阴，长叹念所思。谁谓我无忧，积念发狂痴。"
  },
  {
    "id": "weijin#2815",
    "title": "古诗三首",
    "author": "",
    "content": "橘柚垂华实，乃在深山侧。闻君好我甘，窃独自雕饰。委身玉盘中，历年冀见食。芳菲不相投，青黄忽改色。人傥欲我知，因君为羽翼。新树兰蕙葩，杂用杜蘅草。终朝采其华，日暮不盈抱。采之欲遗谁，所思在远道。馨香易销歇，繁华会枯槁。怅望欲何言，临风送怀抱。"
  },
  {
    "id": "weijin#2816",
    "title": "李陵录别诗二十一首",
    "author": "",
    "content": "良时不再至，离别在须臾。屏营衢路侧，执手野踟蹰。仰视浮云驰，奄忽互相逾。风波一失所，各在天一隅。长当从此别，且复立斯须。欲因晨风发，送子以贱驱。携手上河梁，游子暮何之。徘徊蹊路侧，悢悢不能辞。行人难久留，各言长相思。安知非日月，弦望自有时。努力崇明德，皓首以为期。嘉会难再遇，三载为千秋。临河濯长缨，念子怅悠悠。远望悲风至，对酒不能酬。行人怀往路，何以慰我愁。独有盈觞酒，与子结绸缪。骨肉缘枝叶，结交亦相因。四海皆兄弟，谁为行路人。况我连枝树，与子同一身。昔为鸳与鸯，今为参与辰。昔者常相近，邈若胡与秦。惟念当乖离，恩情日以新。鹿鸣思野草，可以喻嘉宾。我有一尊酒，欲以赠远人。愿子留斟酌，慰此平生亲。结发为夫妻，恩爱两不疑。欢娱在今夕，燕婉及良时。征夫怀往路，起视夜何其。参辰皆已没，去去从此辞。行役在战场，相见未有期。握手一长叹，泪为生别滋。努力爱春华，莫忘欢乐时。生当复来归，死当长相思。黄鹄一远别，千里顾徘徊。胡马失其群，思心常依依。何况双飞龙，羽翼临当乖。幸有弦歌曲，可以喻中怀。请为游子吟，泠泠一何悲。丝竹厉清声，慷慨有馀哀。长歌正激烈，中心怆以摧。欲展清商曲，念子不得归。俯仰内伤心，泪下不可挥。愿为双黄鹄，送子俱远飞。烛烛晨明月，馥馥我兰芳。芬馨良夜发，随风闻我堂。征夫怀远路，游子恋故乡。寒冬十二月，晨起践严霜。俯观江汉流，仰视浮云翔。良友远别离，各在天一方。山海隔中州，相去悠且长。嘉会难再遇，欢乐殊未央。愿君崇令德，随时爱景光。有鸟西南飞，熠熠似苍鹰。朝发天北隅，暮闻日南陵。欲寄一言去，托之笺彩缯。因风附轻翼，以遗心蕴蒸。鸟辞路悠长，羽翼不能胜。意欲从鸟逝，驽马不可乘。烁烁三星列，拳拳月初生。寒凉应节至，蟠蟀夜悲鸣。晨风动乔木，枝叶日夜零。游子暮思归，塞耳不能听。远望正萧条，百里无人声。豺狼鸣后园，虎豹步前庭。远处天一隅，苦困独零丁。亲人随风散，历历如流星。三萍离不结，思心独屏营。愿得萱草枝，以解饥渴情。寂寂君子坐，奕奕合众芳。温声何穆穆，因风动馨香。清言振东序，良时著西痒。乃令丝竹音，列席无高唱。悲意何慷慨，清歌正激扬。长哀发华屋，四坐莫不伤。晨风鸣北林，熠耀东南飞。愿言所相思，日暮不垂帷。明月照高楼，想见馀光辉。玄鸟夜过庭，仿佛能复飞。褰裳路踟蹰，彷徨不能归。浮云日千里，安知我心悲。思得琼树枝，以解长渴饥。陟彼南山隅，送子淇水阳。尔行西南游，我独东北翔。辕马顾悲鸣，五步一彷徨。双凫相背飞，相远日已长。远望云中路，想见来圭璋。万里遥相思，何益心独伤。随时爱景曜，愿言莫相忘。钟子歌南音，仲尼叹归与。戎马悲边鸣，游子恋故庐。阳鸟归飞云，蛟龙乐潜居。人生一世间，贵与愿同俱。身无四凶罪，何为天一隅。与其苦筋力，必欲荣薄躯。不如及清时，策名于天衢。凤皇鸣高冈，有翼不好飞。安知凤皇德，贵其来见稀。童童孤生柳，寄根河水泥。连翩游客子，于冬服凉衣。去家千里馀，一身常渴饥。寒夜立清庭，仰瞻天汉湄。寒风吹我骨，严霜切我肌。忧心常惨戚，晨风为我悲。瑶光游何速，行愿去何迟。仰视云间星，所若割长帷。低头还自怜，盛年行已衰。依依恋明世，怆怆难久怀。双凫俱北飞，一凫独南翔。子当留斯馆，我当归故乡。一别如秦胡，会见何讵央。怆悢切中怀，不觉泪沾裳。愿子长努力，言笑莫相忘。清凉伊夜没，微风动单帱。招摇西北驰，天汉东南流。严父潜长夜，慈母去中堂。行行且自割，无令五内伤。岩岩钟山首，赫赫炎天路。高明曜云门，远景灼寒素。昂昂累世士，结根在所固。吕望老匹夫，苟为因世故。管仲小囚臣，独能建功祚。人生有何常，但恐年岁暮。幸托不肖躯，且当猛虎步。安能苦一身，与世同举厝。由不慎小节，庸夫笑我度。吕望尚不希，夷齐何足慕。远送新行客，戚暮乃来归。入门望爱子，妻妾向人悲。闻子不可见，日已潜光辉。孤坟在西北，常念君来迟。褰裳上墟丘，但见蒿与薇。白骨归黄泉，肌体乘尘飞。生时不识父，死后知我谁。孤魂游穷暮，飘遥安所依。人生图嗣息，尔死我念追。俯仰内伤心，不觉泪沾衣。人生自有命，但恨生日希。"
  },
  {
    "id": "weijin#2817",
    "title": "李陵录别诗二十一首 其十五",
    "author": "",
    "content": "红尘蔽天地，白日何冥冥。许由不洗耳。后世有何征。"
  },
  {
    "id": "weijin#2818",
    "title": "古诗二首",
    "author": "",
    "content": "采葵莫伤根，伤根葵不生。结交莫羞贫，羞贫友不成。甘瓜抱苦蒂，美枣生荆棘。利傍有倚刀，贪人还自贼。"
  },
  {
    "id": "weijin#2819",
    "title": "古绝句四首",
    "author": "",
    "content": "藁砧今何在，山上复有山。何当大刀头，破镜飞上天。日暮秋云阴，江水清且深。何用通音信，莲花玳瑁簪。菟丝从长风，根茎无断绝。无情尚不离，有情安可别。南山一桂树，上有双鸳鸯。千年长交颈，欢爱不相忘。"
  },
  {
    "id": "weijin#2820",
    "title": "古诗 其六",
    "author": "",
    "content": "屡见流芳歇。石门通越井。"
  },
  {
    "id": "weijin#2821",
    "title": "古诗",
    "author": "",
    "content": "啼呼哭泣，如吹胡笳。有客从南来，赠我一抱笔。离家千里客，戚戚多思复。日暮途且远，游子悲故乡。"
  },
  {
    "id": "weijin#2822",
    "title": "魏鼓吹曲十二曲 楚之平",
    "author": "",
    "content": "楚之平，义兵征。神武奋，金鼓鸣。迈武德，扬洪名。汉室微，社稷倾。皇道失，桓与灵。阉宦炽，群雄争。边韩起，乱金城。中国扰，无纪经。赫武皇，起旗旌。麾天下，天下平。济九州，九州宁。创武功，武功成。越五帝，邈三王。兴礼乐，定纪纲。普日月，齐辉光。战荥阳。汴水陂。戎士愤怒。贯甲驰。陈未成。退徐荥。二万骑。堑垒平。戎马伤。六军惊。势不集。众几倾。白日没。时晦冥。顾中牟。心屏营。同盟疑。计无成。赖我武皇万国宁。获吕布。戮陈宫。芟夷鲸鲵。驱骋群雄。囊括天下运掌中。克绍官渡由白马。僵尸流血被原野。贼众如犬羊。王师尚寡沙堆傍。风飞扬。转战不利士卒伤。今日不胜后何望。土山地道不可当。卒胜大捷震冀方。屠城破邑。神武遂章。旧邦萧条心伤悲。孤魂翩翩当何依。游士恋故涕如摧。兵起事大令愿违。传求亲戚在者谁。立庙置后魂来归。定武功。济黄河。河水汤汤。旦暮有横流波。袁氏欲衰。兄弟寻干戈。决漳水。水流滂沱。嗟城中如流鱼。谁能复顾室家。计穷虑尽求来连和。和不时心中忧戚。贼众内溃。君臣奔北。拔邺城奄有魏国。王业艰难。览观古今。可为长叹。屠柳城。功诚难。越度陇塞路漫漫。北逾冈平。但闻悲风正酸。蹋顿授首。遂登白狼山。神武慹海外。永无北顾患。南荆何辽辽。江汉浊不清。菁茅久不贡。王师赫南征。刘琮据襄阳。贼备屯樊城。六军庐新野。金鼓震天庭。刘子面缚至。武皇许其成。许与其成抚其民。陶陶江汉间。普为大魏臣。大魏臣。向风思自新。思自新。齐功古人。在昔虞与唐。大魏得与均。多选忠义士。为喉唇。天下一定。万世无风尘。平关中，路向潼。济浊水，立高墉。斗韩马，离群凶。选骁骑，纵两翼。虏崩溃，级万亿。应帝期。于昭我文皇。历数承天序。龙飞自许昌。聪明昭四表。恩德动遐方。星辰为垂耀。日月为重光。河洛吐符瑞。草木挺嘉祥。麒麟步郊野。黄龙游津梁。白虎依山林。凤凰鸣高冈。考图定篇籍。功配上古羲皇。羲皇无遗文。仁圣相因循。期运三千岁。一生圣明君。尧授舜万国。万国皆附亲。四门为穆穆。教化常如神。大魏兴盛。与之为邻。邕熙。君臣念德。天下治。登帝道。获瑞宝。颂声并作。洋洋浩浩。吉日临高堂。置酒列名倡。歌声一何纡馀。杂笙簧。八音谐。有纪纲。子孙永建万国。寿考乐无央。惟太和元年。皇帝践阼。圣且仁。德泽为流布。灾蝗一时为绝息。上天时雨露。五谷滋田畴。四民相率遵轨度。事务澄清。天下狱讼察以情。元首明。魏家如此。那得不太平。"
  },
  {
    "id": "weijin#2823",
    "title": "吴鼓吹曲十二曲 炎精缺",
    "author": "",
    "content": "炎精缺，汉道微。皇纲弛，政德违。众奸炽，民冈依。赫武烈，越龙飞。陟天衢，耀灵威。鸣雷鼓，抗电麾。抚干衡，镇地机。厉虎旅，骋熊罴。发神听，吐英奇。张角破，边韩羁。宛颍平，南土绥。神武章，渥泽施。金声震，仁风驰。显高门，启皇基。统冈极，垂将来。汉之季。董卓乱。桓桓武烈应时运。义兵兴。云旗建。厉六师。罗八阵。飞鸣镝。接白刃。轻骑发。介士奋。丑虏震。使众散。劫汉主。迁西馆。雄豪怒。元恶偾。赫赫皇祖功名闻。摅武师。斩黄祖。攘夷凶族。革平西夏。炎炎大烈震天下。曹操北伐拔柳城。乘胜席卷遂南征。刘氏不睦。八郡震惊。众既降。操屠荆。舟车十万扬风声。议者狐疑虑无成。赖我大皇发圣明。虎臣雄烈周与程。破操乌林。显章功名。秋风扬沙尘。寒露沾衣裳。角弓持弦急。鸠鸟化为鹰。边垂飞羽檄。寇贼侵界疆。跨马披介胄。慷慨怀悲伤。辞亲向长路。安知存与亡。穷达固有分。志士思立功。思立功。邀之战场。身逸获高赏。身没有遗封。克灭皖城遏寇贼，恶此凶孽阻奸慝。王师赫征众倾覆，除秽去暴戢兵革。民得就农边境息，诛君吊民昭至德。关背德。作鸱张。割我邑城图不祥。称兵北伐围樊阳。嗟臂大于股。将受其殃。巍巍夫圣主。睿德与玄通。与玄通。亲任吕蒙。泛舟洪汜池。溯涉长江。神武一何桓桓。声烈正与风翔。历抚江安城。大据郢邦。虏羽授首。百蛮咸来同。盛哉三比隆。荆门限巫山。高峻与云连。蛮夷阻其险。历世怀不宾。汉王据蜀郡。崇好结和亲。乖微中情疑。谗夫乱其间。大皇赫斯怒。虎臣勇气震。荡涤幽薮讨不恭。观兵扬炎耀。厉锋整封疆。整封疆。阐扬威武容。功赫戏。洪烈炳章。邈矣帝皇世。圣吴同厥风。荒裔望清化。化恢弘。煌煌大吴。延祚永未央。章洪德。迈威神。感殊风。怀远邻。平南裔。齐海滨。越裳贡。扶南臣。珍货充庭。所见日新。从历数。于穆我皇帝。圣哲受之天。神明表奇异。建号创皇基。聪睿协神思。德泽浸及昆虫。浩荡越前代。三光显精耀。阴阳称至治。肉角步郊畛。凤凰栖灵囿。神龟游沼池。图谶摹文字。黄龙觌鳞。符祥日月记。览往以察今。我皇多哙事。上钦昊天象。下副万姓意。光被弥苍生。家户蒙惠赍。风教肃以平。颂声章嘉喜。大吴兴隆。绰有馀裕。承天命。于昭圣德。三精垂象。符灵表德。巨石立。九穗植。龙金其麟。乌赤其色。舆人歌。亿夫叹息。超龙升。袭帝服。穷淳懿。体玄嘿。夙兴临朝。劳谦日昃。易简以崇仁。放远谗与慝。举贤才。亲近有德。均田畴。茂稼穑。审法令。定品式。考功能。明黜陟。人思自尽。唯心与力。家国治。王道直。思我帝皇。寿万亿。长保天禄。祚无极。玄化象以天。陛下圣真。张皇纲。率道以安民。惠泽宣流而云布。上下睦亲。君臣酣宴乐。激发弦歌扬妙新。修文筹庙胜。须时备驾巡洛津。康哉泰。四海欢忻。越与三五邻。"
  },
  {
    "id": "weijin#2824",
    "title": "武帝太康后童谣三首",
    "author": "",
    "content": "局缩肉。数横目。中国当败吴当复。宫门柱。且莫朽。吴当复在三十年后。"
  },
  {
    "id": "weijin#2825",
    "title": "元康三的蜀中童谣四首",
    "author": "",
    "content": "郫城坚。盎底穿。郫城细子李持细。江桥头。阙下市。城都北门十八子。有客有客。来侵门陌。其气欲索。"
  },
  {
    "id": "weijin#2826",
    "title": "晋四厢乐歌三首 正旦大会行礼歌",
    "author": "",
    "content": "于皇元首，群生资始。履端大享，敬御繁祉。肆觐群后，爰及卿士。钦顺则元，允也天子。明明天子，临下有赫。四表宅心，惠浃荒貊。柔远能迩，孔淑不逆。来格祁祁，邦家是若。光光邦国，天笃其祜。丕显哲命，顾柔三祖。世德作求，奄有九土。思我皇度，彝伦攸序。惟祖惟宗，高朗缉熙。对越在天，骏惠在兹。聿求厥成，我皇崇之。式固其犹，往敬用治。煌煌七曜，重明交畅。我有嘉宾，是应是贶。邦政既图，接以大飨。人之好我，式遵德让。宾之初筵，蔼蔼济济。既朝乃宴，以洽百礼。颁以位叙，或廷或陛。登傧台叟，亦有兄弟。胥子陪寮，宪兹度楷。观颐养正，降福孔偕。昔我三后，大业是维。今我圣皇，焜耀前晖。奕世重规，明照九畿。思辑用光，时罔有违。陟禹之迹，莫不来威。天被显禄，福履是绥。赫矣太祖，克广明德。廓开宇宙，正世立则。变化不经，民无瑕慝。创业垂统，兆我晋国。列文伯考，时惟帝景。夷险平乱，威而不猛。御衡不迷，皇涂焕炳。七德咸宣，其宁惟水。猗欤盛欤，先皇圣文。则天作孚，大哉为君。慎徽五典，帝载是勤。文武发挥，茂建嘉勋。修已济治，民用宁殷。怀远烛幽，玄教氛氲。善世不伐，服事三分。德博化隆，道冒无垠。隆化洋洋，帝命溥将。登我晋道，越惟圣皇。龙飞革运，临焘八荒。睿哲钦明，配踪虞唐。封建厥福，骏发其祥。三朝习吉，终然允臧。其臧惟何，总彼万方。元侯列辟，四狱蕃王。时见世享，率兹有常。旅揖在庭，嘉客在堂。宋卫既臻，陈留山阳。我有宾使，观国之光。贡贤纳计，献璧奉璋。保佑命之，申锡无疆。振鹭于飞，鸿渐其翼。京邑穆穆，四方是式。无竞惟人，王纲允敕。君子来朝，言观其极。翼翼大君，民之攸暨。信理天工，惠康不匮。将远不仁，训以淳粹。幽明有伦，俊乂在位。九族既睦，庶邦顺比。开元布宪，四海鳞萃。协时正统，殊涂同致。厚德载物，灵心隆贵。敷奏谠言，纳以无讳。树之典象，诲之义类。上教如风，下应如卉。一人有庆，群萌以遂。我后宴喜，令问不坠。既宴既喜，翕是万邦。礼仪卒度，物有其容。晰晰庭燎，喤喤鼓钟。笙磬咏德，万舞象功。八音克谐，俗易化从。其和如乐，庶品时邕。时邕斌斌，六合同尘。往我祖宣，威静殊邻。首定荆楚，遂平燕秦。亹亹文皇，迈德流仁。爰造草昧，应干顺民。灵瑞告符，休征响震。天地弗违，以和神人。既戡庸蜀，吴会是宾。肃慎率职，楛矢来陈。韩濊进乐，均协清钧。西旅献獒，扶南效珍。蛮裔重译，玄齿文身。我皇抚之，景命惟新。愔愔嘉会，有闻无声。清酤既奠，笾豆既馨。礼充乐备，箫韶九成。恺乐饮酒，酣而不盈。率土欢豫，邦国以宁。王猷允塞，万载无倾。"
  },
  {
    "id": "weijin#2827",
    "title": "晋四厢乐歌三首 王公上寿诗",
    "author": "",
    "content": "称元庆。奉圣觞。后皇延遐祚。安乐抚万方。明明在上。丕显厥繇。翼翼三寿。蕃后惟休。群生渐德。六合承流。三正元辰。朝庆鳞萃。华夏奉职贡。八荒觐殊类。黻冕充广庭。鸣玉盈朝位。济济朝位。言观其光。仪序既以时。礼文焕以彰。思皇享多祜。嘉乐永无央。九宾在庭。胪赞既通。升瑞奠贽。乃侯乃公。穆穆天尊。隆礼动容。履端承元吉。介福御万邦。朝享。上下咸雍。崇多仪。繁礼容。舞盛德。歌九功。扬芳烈。播休踪。皇化洽。洞幽明。怀柔百神。辑祥祯。潜龙跃。雕虎仁。仪凤鸟。届游麟。枯蠹荣。竭泉流。菌芝茂。枳棘柔。和气应。休徵弦。协灵符。彰帝期。绥宇宙。万国和。昊天成命。赍皇家。赍皇家。世资圣哲。三后在天。启鸿烈。启鸿烈。隆王基。率土讴吟。欣戴于时。恒文象。代气著期。泰始开元。龙升在位。四隩同风。燮宁殊类。五韪来备。嘉生以遂。凝庶绩。臻太康。申繁祉。胤无疆。本枝百世。继绪言不忘。继绪不忘。休有烈光。永言配命。惟晋之祥。圣明统世。笃皇仁。广大配天地。顺动若陶钧。玄化参自然。至德通神明。清风畅八极。流泽被无垠。于皇时晋。奕世齐圣。惟天降嘏。神祇保定。弘济区夏。允集大命。有命既集。光帝猷。大明重曜。鉴六幽。声教洋溢。惠滂流。惠滂流。移风俗。多士盈朝。贤俊比屋。敦世心。断凋反素朴。反素朴。怀庶方。干戚舞阶庭。疏狄悦遐荒。扶南假重译。肃慎袭衣裳。云覆雨施。德洽无疆。旁作穆穆。仁化翔。朝元日。宾王庭。承宸极。当盛明。衍和光。竭祗诚。仰嘉惠。怀德馨。游淳风。泳淑风。泳淑清。协忆兆。同欢荣。建皇极。统天位。运阴阳。御六气。殷群生。成性类。王道浃。治功成。人伦序。俗化清。虔明祀。祗三灵。崇礼乐。式仪刑。庆元吉。宴三朝。播金石。咏冷箫。奏九夏。舞云韶。迈德音。流英声。八纮一。六合宁。六合宁。承圣明。王泽洽。道登隆。绥函夏。总华戎。齐德教。混殊风。混殊风。康万国。崇夷简。尚敦德。弘王度。远遐则。于赫皇祖。迪哲齐圣。经纬大业。基天之命。克开洪绪。诞笃天庆。旁济彝伦。仰齐七政。烈烈景皇。克明克聪。静封略。定勋功。成民立政。仪刑万邦。式固崇轨。光绍前踪。允文烈考。睿哲应期。参德天地。比功四时。大亨以正。庶绩咸熙。肇启晋宇。遂登皇基。明明我后。玄德通神。受终正位。协应天人。容民厚下。育物流仁。跻我王道。辉光日新。"
  },
  {
    "id": "weijin#2828",
    "title": "石头民为庾亮歌二首",
    "author": "",
    "content": "庾公上武昌，翩翩如飞鸟。庾公还扬州，白马牵旒旐。庾公初上时，翩翩如飞鸟。庾公还扬州，白马牵流苏。"
  },
  {
    "id": "weijin#2829",
    "title": "苻生时长安谣二首",
    "author": "",
    "content": "东海大鱼化为龙。男便为王女为公。问在何所洛门东。百里望空城，郁郁何青青。瞎儿不知法，仰不见天星。"
  },
  {
    "id": "weijin#2830",
    "title": "子夜四时歌 春歌二十首",
    "author": "",
    "content": "春风动春心，流目瞩山林。山林多奇采，阳鸟吐清音。绿荑带长路，丹椒重紫荆。流吹出郊外，共欢弄春英。光风流月初，新林锦花舒。情人戏春月，窈窕曳罗裾。妖冶颜荡骀，景色复多媚。温风入南牖，织妇怀春意。碧楼冥初月，罗绮垂新风。含春未及歌，桂酒发清容。杜鹃竹里鸣，梅花落满道。燕女游春月，罗裳曳芳草。朱光照绿苑，丹华粲罗星。那能闺中绣，独无怀春情。鲜云媚朱景，芳风散林花。佳人步春苑，绣带飞纷葩。罗裳迮红袖，玉钗明月珰。冶游步春露，艳觅同心郎。春林花多媚，春鸟意多哀。春风复多情，吹我罗裳开。新燕弄初调，杜鹃竞晨鸣。画眉忘注口，游步散春情。梅花落已尽，柳花随风散。叹我当春年，无人相要唤。昔别雁集渚，今还燕巢梁。敢辞岁月久，但使逢春阳。春园花就黄，阳池水方渌。酌酒初满杯，调弦始成曲。娉婷扬袖舞，阿那曲身轻。照灼兰光在，容冶春风生。阿那曜姿舞，逶迤唱新歌。翠衣发华洛，回情一见过。明月照桂林，初花锦绣色。谁能不相思，独在机中织。崎岖与时竞，不复自顾虑。春风振荣林，常恐华落去。思见春花月，含笑当道路。逢侬多欲擿，可怜持自娱。自从别欢后，叹音不绝响。黄檗向春生，苦心随日长。"
  },
  {
    "id": "weijin#2831",
    "title": "子夜四时歌 夏歌二十首",
    "author": "",
    "content": "高堂不作壁，招取四面风。吹欢罗裳开，动侬含笑容。反复华簟上，屏帐了不施。郎君未可前，待我整容仪。开春初无欢，秋冬更增凄。共戏炎暑月，还觉两情谐。春别犹春恋，夏还情更久。罗帐为谁褰，双枕何时有。叠扇放床上，企想远风来。轻袖拂华妆，窈窕登高台。含桃已中食，郎赠合欢扇。深感同心意，兰室期相见。田蚕事已毕，思妇犹苦身。当暑理絺服，持寄与行人。朝登凉台上，夕宿兰池里。乘风采芙蓉，夜夜得莲子。暑盛静无风，夏云薄暮起。携手密叶下，浮瓜沈朱李。郁蒸仲暑月，长啸北湖边。芙蓉始结叶，抛艳未成莲。适见载青幡，三春已复倾。林鹊改初调，林中夏蝉鸣。春桃初发红，惜色恐侬擿。朱夏花落去，谁复相寻觅。昔别春风起，今还夏云浮。路遥日月促，非是我淹留。青荷盖渌水，芙蓉葩红鲜。郎见欲采我，我心欲怀莲。四周芙蓉池，朱堂敞无壁。珍簟镂玉床，缱绻任怀适。赫赫盛阳月，无侬不握扇。窈窕瑶台女，冶游戏凉殿。春倾桑叶尽，夏开蚕务毕。昼夜理机丝，知欲早成匹。情知三夏热，今日偏独甚。香巾拂玉席，共郎登楼寝。轻衣不重彩，飙风故不凉。三伏何时过，许侬红粉妆。盛暑非游节，百虑相缠绵。泛舟芙蓉湖，散思莲子间。"
  },
  {
    "id": "weijin#2832",
    "title": "子夜四时歌 秋歌十八首",
    "author": "",
    "content": "风清觉时凉，明月天色高。佳人理寒服，万结砧杵劳。清露凝如玉，凉风中夜发。情人不还卧，冶游步明月。鸿雁搴南去，乳燕指北飞。征人难为思，愿逐秋风归。开窗秋月光，灭烛解罗裳。含笑帷幌里，举体兰蕙香。适忆三阳初，今已九秋暮。追逐泰始乐，不觉华年度。飘飘初秋夕，明月耀秋辉。握腕同游戏，庭含媚素归。秋夜凉风起，天高星月明。兰房竞妆饰，绮帐待双情。凉风开窗寝，斜月垂光照。中宵无人语，罗幌有双笑。金风扇素节，玉露凝成霜。登高去来雁，惆怅客心伤。草木不常荣，憔悴为秋霜。今遇泰始世，年逢九春阳。自从别欢来，何日不相思。常恐秋叶零，无复莲条时。掘作九州池，尽是大宅里。处处种芙蓉，婉转得莲子。初寒八九月，独缠自络丝。寒衣尚未了，郎唤侬底为。秋爱两两雁，春感双双燕。兰鹰接野鸡，雉落谁当见。仰头看桐树，桐花特可怜。愿天无霜雪，梧子解千年。白露朝夕生，秋风凄长夜。忆郎须寒服，乘月捣白素。秋风入窗里，罗帐起飘飏。仰头看明月，寄情千里光。别在三阳初，望远九秋暮。恶见东流水，终年不西顾。"
  },
  {
    "id": "weijin#2833",
    "title": "子夜四时歌 冬歌十七首",
    "author": "",
    "content": "渊冰厚三尺，素雪覆千里。我心如松柏，君情复何似。途涩无人行，冒寒往相觅。若不信侬时，但看雪上迹。寒鸟依高树，枯林鸣悲风。为欢憔悴尽，那得好颜容。夜半冒霜来，见我辄怨唱。怀冰暗中倚，已寒不蒙亮。蹑履步荒林，萧索悲人情。一唱泰始乐，枯草衔花生。昔别春草绿，今还墀雪盈。谁知相思老，玄鬓白发生。寒云浮天凝，积雪冰川波。连山结玉岩，修庭振琼柯。炭垆却夜寒，重袍坐叠褥。与郎对华榻，弦歌秉兰烛。天寒岁欲暮，朔风舞飞雪。怀人重衾寝，故有三夏热。冬林叶落尽，逢春已复曜。葵藿生谷底，倾心不蒙照。朔风洒霰雨，绿池莲水结。愿欢攘皓腕，共弄初落雪。严霜白草木，寒风昼夜起。感时为欢叹，霜鬓不可视。何处结同心，西陵柏树下。晃荡无四壁，严霜冻杀我。白雪停阴冈，丹华耀阳林。何必丝与竹，山水有清音。未尝经辛苦，无故强相矜。欲知千里寒，但看井水冰。适见三阳日，寒蝉已复鸣。感时为欢叹，白发绿鬓生。"
  },
  {
    "id": "weijin#2834",
    "title": "子夜变歌三首",
    "author": "",
    "content": "人传欢负情，我自未尝见。三更开门去，始知子夜变。岁月如流迈，春尽秋已至。荧荧条上花，零落何乃驶。岁月如流迈，行已及素秋。蟋蟀吟堂前，惆怅使侬愁。"
  },
  {
    "id": "weijin#2835",
    "title": "上声歌八首",
    "author": "",
    "content": "侬本是萧草，持作兰桂名。芬芳顿交盛，感郎为上声。郎作上声曲，柱促使弦哀。譬如秋风急，触遇伤侬怀。初歌子夜曲，改调促鸣筝。四座暂寂静，听我歌上声。三鼓染乌头，闻鼓白门里。揽裳抱履走，保冥不轻纪。三月寒暖适，杨柳可藏雀。未言涕交零，如何见君隔。新衫绣两裆，迮著罗裙里。行步动微尘，罗裙随风起。裲裆与郎著，反绣持贮里。汗汗莫溅浣，持许相存在。春月暖何太，生裙迮罗袜。暧暧日欲冥，从侬门前过。"
  },
  {
    "id": "weijin#2836",
    "title": "欢闻变歌六首",
    "author": "",
    "content": "金瓦九重墙，玉壁珊瑚柱。中夜来相寻，唤欢闻不顾。欢来不徐徐，阳窗都锐户。耶㜑尚未眠，肝心如椎橹。张罾不得鱼，不橹罾空归。君非鸬鹚鸟，底为守空池。刻木作班鹪，有翅不能飞。摇著帆樯上，望见千里矶。锲臂饮清血，牛羊持祭天。没命成灰土，终不罢相怜。驶风何曜曜，帆上牛渚矶。帆作伞子张，船如侣马驰。"
  },
  {
    "id": "weijin#2837",
    "title": "前溪歌七首",
    "author": "",
    "content": "忧思出门倚，逢郎前溪度。莫作流水心，引新都舍故。为家不凿井，担瓶下前溪。开穿乱漫下，但闻林鸟啼。逍遥独桑头，北望东武亭。黄瓜被山侧，春风感郎情。黄葛生烂熳，谁能断葛根。宁断娇儿乳，不断郎殷勤。逍遥独桑头。东北广无亲。黄瓜是小草。春风何足叹。忆汝涕交零。前溪沧浪映。通波澄渌清。声弦传不绝。千载寄汝名。永兴天地并。"
  },
  {
    "id": "weijin#2838",
    "title": "阿子歌三首",
    "author": "",
    "content": "阿子复阿子，念汝好颜容。风流世希有，窈窕无人双。春月故鸭啼，独雄颠倒落。工知悦弦死，故来相寻博。野田草欲尽，东流水又暴。念我双飞凫，饥渴常不饱。"
  },
  {
    "id": "weijin#2839",
    "title": "团扇郎六首",
    "author": "",
    "content": "七宝画团扇，灿烂明月光。饷郎却暄暑，相忆莫相忘。犊车薄不乘，步行耀玉颜。逢侬都共语，起欲著夜半。团扇薄不摇，窈窕摇蒲葵。相怜中道罢，定是阿谁非。御路薄不行，窈窕决横塘。团扇鄣白日，面作芙蓉光。白练薄不著，趣欲著锦衣。异色都言好，清白为谁施。"
  },
  {
    "id": "weijin#2840",
    "title": "七日夜女郎歌九首",
    "author": "",
    "content": "三春怨离泣，九秋欣期歌。驾鸾行日时，月明济长河。长河起秋云，汉渚风凉发。含欣出霄路，可笑向明月。金风起汉曲，素月明河边。七章未成匹，飞燕起长川。春离隔寒暑，明秋暂一会。两叹别日长，双情苦饥渴。婉娈不终夕，一别周年期。桑蚕不作茧，昼夜长悬丝。灵匹怨离处，索居隔长河。玄云不应雷，是侬啼叹歌。振玉下金阶，拭眼瞩星兰。惆怅登云轺，悲恨两情殚。风骖不驾缨，翼人立中庭。箫管且停吹，展我叙离情。紫霞烟翠盖，斜月照绮窗。衔悲握离袂，易尔还年容。"
  },
  {
    "id": "weijin#2841",
    "title": "长史变歌三首",
    "author": "",
    "content": "出侬吴昌门，清水绿碧色。徘徊戎马间，求罢不能得。日和狂风扇，心故清白节。朱门前世荣，千载表忠烈。朱桂结贞根，芬芳溢帝庭。陵霜不改色，枝叶永流荣。"
  },
  {
    "id": "weijin#2842",
    "title": "黄生曲三首",
    "author": "",
    "content": "黄生无诚信，冥强将侬期。通夕出门望，至晚竟不来。崔子信桑条，馁去多馁还。为欢复摧折，命生丝发间。松柏叶青倩，石榴花葳蕤。迮置前后事，欢今定怜谁。"
  },
  {
    "id": "weijin#2843",
    "title": "黄鹄曲四首",
    "author": "",
    "content": "黄鹄参天飞，半道郁徘徊。腹中车轮转，君知思忆谁。黄鹄参天飞，半道还哀鸣。三年失群侣，生离伤人情。黄鹄参天飞，凝翮争风回。高翔入率阙，时复乘云颓。黄鹄参天飞，半道还后渚。欲飞复不飞，悲鸣觅群侣。"
  },
  {
    "id": "weijin#2844",
    "title": "桃叶歌三首",
    "author": "",
    "content": "桃叶映红枝，无风自婀娜。春花映何限，感郎独采我。桃叶复桃叶，桃树连桃根。相怜两乐事，独使我殷勤。桃叶复桃叶，渡江不用楫。但渡无所苦，我自来迎接。"
  },
  {
    "id": "weijin#2845",
    "title": "长乐佳七首",
    "author": "",
    "content": "小庭春映日，四角佩琳琅。玉枕龙须席，郎瞑首何当。雎鸠不集林，体洁好清流。贞节曜奇世，长乐戏汀洲。鸳鸯翻碧树，皆以戏兰渚。寝食不相离，长莫过时许。比翼交颈游。千载不相离。偕情欣欢。念长乐佳。欲知长乐佳。中陵罗淑女。媚兰双情谐。欲知长乐佳。中陵罗雎鸠。美死两心齐。欲知长乐佳。中陵罗背林。前溪长相随。"
  },
  {
    "id": "weijin#2846",
    "title": "欢好曲三首",
    "author": "",
    "content": "淑女总角时，唤作小姑子。容艳初春花，人见谁不爱。窈窕上头欢，那得及破瓜。但看脱叶莲，何如芙蓉花。逶迤总角年，华艳星间月。遥见情倾处，不觉喉中哕。"
  },
  {
    "id": "weijin#2847",
    "title": "懊侬歌十四首",
    "author": "",
    "content": "丝布涩难缝，令侬十指穿。黄牛细犊车，游戏出孟津。江中白布帆，乌布礼中帷。潭如陌上鼓，许是侬欢归。江陵去扬州，三千三百里。已行一千三，所有二千在。寡妇哭城颓，此情非虚假。相乐不相得，抱恨黄泉下。内心百际起，外形空殷勤。既就颓城感，敢言浮花言。我与欢相怜，约誓底言者。常叹负情人，郎今果成诈。我有一所欢，安在深阖里。桐树不结花，何有得梧子。暂薄牛渚矶，欢不下延板。水深沾侬衣，白黑何在浣。爱子好情怀，倾家料理乱。揽裳未结带，落托行人断。月落天欲曙，能得几时眠。凄凄下床去，侬病不能言。发乱谁料理，托侬言相思。还君华艳去，催送实情来。山头草。欢少四面风。趋使侬颠倒。懊恼奈何许。夜闻家中论。不得侬与汝。"
  },
  {
    "id": "weijin#2848",
    "title": "神弦歌十一首 宿阿曲",
    "author": "",
    "content": "苏林开天门，赵尊闭地户。神灵亦道同，真官今来下。左亦不佯佯，右亦不翼翼。仙人在郎傍，玉女在郎侧。酒无沙糖味，为他通颜色。北游临河海，遥望中菰菱。芙蓉发盛华，渌水清且澄。弦歌奏声节，仿佛有馀音。蹀躞越桥上，河水东西流。上有神仙居，下有西流鱼。行不独自去，三三两两俱。白石郎。临江居。前导江伯后从鱼。积石如玉。列松如翠。郎艳得绝。世无其二。赤山湖就头，孟阳二三月。绿蔽贲荇薮，湖就赤山矶。大姑大湖东，仲姑居湖西。明姑遵八风。蕃谒云日中。前导陆离兽后从。朱鸟麟凤凰。苕苕山头柏。冬夏叶不衰。独当被天恩。枝叶华葳蕤。泛舟采菱叶，过摘芙蓉花。扣楫命童侣，齐声采莲歌。东湖扶菰童，西湖采菱芰。不持歌作乐，为持解愁思。走马上前阪，石子弹马蹄。不惜弹马蹄，但惜马上儿。陈孔骄赭白，陆郎乘班骓。徘徊射堂头，望门不欲归。人生不满百，常抱千岁忧。早知人命促，秉烛夜行游。岁月如流迈，行已及素秋。蟋蟀鸣空堂，感怅令人忧。"
  },
  {
    "id": "weijin#2849",
    "title": "三洲歌",
    "author": "",
    "content": "送欢板桥湾，相待三山头。遥见千幅帆，知是逐风流。风流不暂停，三山隐行舟。愿作比目鱼，随欢千里游。湘东醽醁酒，广州龙头铛。玉樽金镂椀，与郎双杯行。"
  },
  {
    "id": "weijin#2850",
    "title": "采桑度 其二",
    "author": "",
    "content": "冶游采桑女，尽有芳春色。姿容应春媚，粉黛不加饰。语欢稍养蚕，一头养百塸。奈当黑瘦尽，桑叶常不周。春月采桑时，林下与欢俱。养蚕不满百，那得罗绣襦。伪蚕化作茧，烂熳不成丝。徒劳无所获，养蚕持底为。"
  },
  {
    "id": "weijin#2851",
    "title": "江陵乐",
    "author": "",
    "content": "不复蹋踶人，踶地地欲穿。盆隘欢绳断，蹋坏绛罗裙。不复出场戏，踶场生青草。试作两三回，踶场方就好。阳春二三月，相将蹋百草。逢人驻上看，扬声皆言好。暂出后园看，见花多忆子。乌鸟双双飞，侬欢今何在。"
  },
  {
    "id": "weijin#2852",
    "title": "青阳度",
    "author": "",
    "content": "隐机倚不织，寻得烂熳丝。成匹郎莫断，忆侬经绞时。碧玉捣衣砧，七宝金莲杵。高举徐徐下，轻捣只为汝。青荷盖绿水，芙蓉披红鲜。下有并根藕，上生并头莲。"
  },
  {
    "id": "weijin#2853",
    "title": "来罗",
    "author": "",
    "content": "郁金黄花标，下有同心草。草生日已长，人生日就老。君子防示然，莫近嫌疑边。瓜田不蹑履，李下不正冠。故人何怨新，切少必求多。此事何足道，听我歌来罗。白头不忍死，心愁皆敖然。游戏泰始世，一日当千年。"
  },
  {
    "id": "weijin#2854",
    "title": "那呵滩",
    "author": "",
    "content": "我去只如还。终不在道边。我若在道边。良信寄书还。沿江引百丈，一濡多一艇。水上郎担篙，何时至江陵。江陵三千三，何足特作远。书疏数知闻，莫令信使断。闻欢下扬州，相送江津湾。愿得篙橹折，交郎到头还。篙折当更觅，橹折当更安。各自是官人，那得到头还。百思缠中心，憔悴为所欢。与子结终始，折约在金兰。"
  },
  {
    "id": "weijin#2855",
    "title": "孟珠",
    "author": "",
    "content": "人言孟珠富，信实金满堂。龙头衔九花，玉钗明月珰。阳春二三月，草与水同色。攀条摘香花，言是欢气息。"
  },
  {
    "id": "weijin#2856",
    "title": "孟珠",
    "author": "",
    "content": "人言春复著，我言未渠央。暂出后湖看，蒲菰如许长。扬州石榴花，摘插双襟中。葳蕤当忆我，莫持艳他侬。阳春二三月，草与水同色。道逢游冶郎，恨不早相识。望欢四五年，实情将懊恼。愿得无人处，回身与郎抱。阳春二三月，正是养蚕时。那得不相怨，其再许侬来。将欢期三更，合冥欢如何。走马放苍鹰，飞驰赴郎期。适闻梅作花，花落已成子。杜鹃绕林啼，思从心下起。可怜景阳山，苕苕百尺楼。上有明天子，麟凤戏中州。"
  },
  {
    "id": "weijin#2857",
    "title": "翳乐",
    "author": "",
    "content": "阳春二三月，相将舞翳乐。曲曲随时变，持许艳郎目。人言扬州乐，扬州信自乐。总角诸少年，歌舞自相逐。"
  },
  {
    "id": "weijin#2858",
    "title": "月节折杨柳歌十三首 正月歌",
    "author": "",
    "content": "春风尚萧条。去故来如新。苦心非一朝。折杨柳。愁思满腹中。历乱不可数。翩翩乌入乡。道逢双燕飞。劳君看三阳。折杨柳。寄言语侬欢。寻还不复久。泛舟临曲池。仰头看春花。杜鹃纬林啼。折杨柳。双下俱徘徊。我与欢共取。芙蓉始怀莲。何处觅同心。俱生世尊前。折杨柳。捻香散名花。志得长相取。菰生四五尺。素身为谁珍。盛年将可惜。折杨柳。作得九子粽。思想劳欢手。三伏热如火。笼窗开北牖。与郎对榻坐。折杨柳。同塸贮蜜浆。不用水洗溴。织女游河边。牵牛顾自叹。一会复周年。折杨柳。揽结长命草。同心不相负。迎欢裁衣裳。日月如流水。白露凝庭霜。折杨柳。夜闻捣衣声。窈窕谁家妇。甘菊吐黄花。非无杯觞用。当奈许寒何。折杨柳。授欢罗衣裳。含笑言不取。大树转萧索。天阴不作雨。严霜半夜落。折杨柳。林中与松柏。岁寒不相负。素雪任风流。树木转枯悴。松柏无所忧。折杨柳。寒衣履薄冰。欢讵知侬否。天寒岁欲暮。春秋及冬夏。苦心停欲度。折杨柳。沉乱枕席间。缠绵不觉久。成闰暑与寒。春秋补小月。念子时无间。折杨柳。阴阳推我去。那得有定主。"
  },
  {
    "id": "weijin#2859",
    "title": "休洗红二首",
    "author": "",
    "content": "休洗红。洗多红色淡。不惜故缝衣。记得初按茜。人寿百年能几何。后来新妇今为婆。休洗红。洗我红在水。新红裁作衣。旧红番作里。回黄转绿无定期。世事返复君所知。"
  },
  {
    "id": "weijin#2860",
    "title": "梦蓬莱四真人作诗四首 石庆安作",
    "author": "",
    "content": "灵山造太霞，竖岩绝霄峰。紫烟散神州，乘飙驾白龙。相携四宾人，东朝桑林公。广休年虽前，壮气何蒙蒙。实未下路让，惟年以相崇。北游太漠外，来登蓬莱阙。紫云构灵宫，香烟何郁郁。美哉洛广休，久在论道位。罗并真人坐，齐观白龙迈。离世四人用，何时共解带。有怀披襟友，欣欣高晨会。游观奇山峙，漱濯沧流清。遥观蓬莱间，屹屹冲霄冥。五芝被绛岩，四阶植琳琼。纷纷灵华散，晃晃焕神庭。从容七觉外，任我摄天生。自足方寸里，何用白龙荣。玄山构沧浪，金房映灵轩。洛公挺奇尚，从容有无间。形沉北寒宇，三神栖九天。同寮相率往，推我高胜年。弱冠石庆安，未肯崇尊贤。嘲笑蓬莱公，呼此广休前。明公将何以，却此少年翰。"
  },
  {
    "id": "weijin#2861",
    "title": "十月十五日右英夫人说诗令疏四首 青童大君常吟咏",
    "author": "",
    "content": "欲植灭度根，当拔生死栽。沉吟堕九泉，但坐惜形骸。观神载形时，亦如车从马。车败马奔亡，牵连一时假。哀世莫识此，但是惜风火。种罪天网上，受毒地狱下。形为渡神舟，薄岸当别去。形非神常宅，神非形常载。徘徊生死轮，但苦心犹豫。失道从死津，三魂迷生道。生生日已远，死死日已早。悲哉苦痛客，根华已颠倒。起就零落生，焉知反枯老。"
  },
  {
    "id": "weijin#2862",
    "title": "太微玄清左夫人北渟宫中歌曲",
    "author": "",
    "content": "郁蔼非真墟，太无为我馆。玄公岂有怀，萦蒙孤所难。落凤控紫霞，矫辔登晨岸。寂寂无濠涯，晖晖空中观。隐芝秀凤丘，逡巡瑶林畔。龙胎婴尔形，八琼回素旦。琅华繁玉宫，结葩凌岩粲。鹏扇绝亿岭，抚翮凌霄翰。西庭命长歌，云璈乘虚弹。八风缠绿宇，丛烟豁然散。灵童掷流金，太微启璧案。三光折腰舞，紫皇挥袂赞。朗朗扇景曜，晔晔长庚焕。超軿竦明刃，下眄使我惋。愿哀地仙辈，何为栖林涧。"
  },
  {
    "id": "weijin#2863",
    "title": "魏夫人与众真吟诗二首 兴宁四年丙寅四月二十七日夜降杨羲家作",
    "author": "",
    "content": "玄感妙象外，和声自相招。灵云郁紫晨，兰风扇绿轺。上真宴琼台，邈为地仙标。所期贵远迈，故能秀颖翘。玩彼八素翰，道成初不辽。人事胡可豫，使尔形气销。灵谷秀兰荣，藏身栖岩京。被褐均衮龙，带索齐玉鸣。表盘幽辽里，掷神太霞庭。霄上有陛贤，空中有真声。抑我曲晨飞，案此绿轩軿。下观八度内，俯叹风尘萦。解脱遗波浪，登此眇眇清。扰竞三津渴，奔驰割尔龄。"
  },
  {
    "id": "weijin#2864",
    "title": "辛玄子赠诗三首",
    "author": "",
    "content": "畴昔入冥乡，顺驾应灵招。神随空无散，气与庆云消。形非明玉质，玄匠安能雕。蹀足吟幽唱，仰手玩鸣条。林室有逸欢，绝此轩外交。遗景附圆曜，嘉音何寥寥。寂通寄兴感，玄气摄动音。高轮虽参差，万仞故来寻。萧萧研道子，合神契灵衿。委顺浪世化，心标窈窕林。同期理外游，相与静东岑。命驾广酆阿，逸迹幽冥乡。空中自有物，有中亦无常。悟言有无际，相与会濠梁。目击玄解了，鬼神理自忘。"
  },
  {
    "id": "weijin#2865",
    "title": "襄阳民为胡烈歌",
    "author": "",
    "content": "美哉明后，俊哲惟嶷。陶广乾坤，周孔是则。文武播畅，威振遐域。譬春之阳，如冬之日。耕者让畔，百姓丰溢。惟我胡父，恩惠难置。"
  },
  {
    "id": "weijin#2866",
    "title": "蜀人谣二首",
    "author": "",
    "content": "尚之所爱，非邪则佞。尚之所憎，非忠则正。富拟鲁卫，家成市里。贪如豺狼，无复极已。蜀贼尚可，罗尚杀我。平西将军，反更为祸。"
  },
  {
    "id": "weijin#2867",
    "title": "晋四厢乐歌三首 正旦大会行礼歌",
    "author": "",
    "content": "天鉴有晋，世祚圣皇。时齐七政，朝此万方。钟鼓斯震，九宾备礼。正位在朝，穆穆济济。煌煌三辰，实丽于天。君后是象，威仪孔虔。率礼无愆，莫非迈德。仪刑圣皇，万邦惟则。于赫明明，圣德龙兴。三朝献酒，万寿是膺。敷佑四方，如日之升。自天降祚，元吉有征。天命大晋，载育群生。于穆上德，随时化成。自祖配命，皇皇后辟。继天创业，宣文之绩。不显宣文，先知稼穑。克恭克俭，足教足食。既教食之，弘济艰难。上帝是佑，下民所安。天佑圣皇，万邦来贺。虽安勿安，干干匪暇。乃正丘郊，乃定冢社。廙廙作宗，光宅天下。惟敬朝飨，爰奏食举。尽礼供御，嘉乐有序。树羽设业，笙镛以间。琴瑟齐列，亦有篪埙。喤喤鼓钟，枪枪磬管。八音克谐，载夷载简。既夷既简，共大不御。风化潜兴，如云如雨。如云之覆，如雨之润。声教所暨，无思不顺。教以化之，乐以和之。和而养之，时惟邕熙。礼慎其仪，乐节其声。于铄皇繇，既和且平。"
  },
  {
    "id": "weijin#2868",
    "title": "巴东三峡歌二首",
    "author": "",
    "content": "巴东三峡巫峡长。猿鸣三声泪沾裳。巴东三峡猿鸣悲。猿鸣三声泪沾衣。"
  },
  {
    "id": "weijin#2869",
    "title": "京口民间谣二首",
    "author": "",
    "content": "黄头小人欲作贼。阿公在城下指缚得。黄头小人欲作乱。赖得金刀作蕃捍。"
  },
  {
    "id": "weijin#2870",
    "title": "女儿子",
    "author": "",
    "content": "巴东三峡猿鸣悲。夜鸣三声泪沾衣。我欲上蜀蜀水难。蹋蹀珂头腰环环。"
  },
  {
    "id": "weijin#2871",
    "title": "子夜歌四十二首",
    "author": "",
    "content": "落日出前门，瞻瞩见子度。冶容多姿鬓，芳香已盈路。芳是香所为，冶容不敢当。天不夺人愿，故使侬见郎。宿昔不梳头，丝发被两肩。婉伸郎膝下，何处不可怜。自从别欢来，奁器了不开。头乱不敢理，粉拂生黄衣。崎岖相怨慕，始获风云通。玉林语石阙，悲思两心同。见娘善容媚，愿得结金兰。空织无经纬，求区理自难。始欲识郎时，两心望如一。理丝入残机，何悟不成匹。前丝断缠绵，意欲结交情。春蚕易感化，丝子已复生。今日已欢别，合会在何时。明灯照空局，悠然未有期。自从别郎来，何日不咨嗟。黄檗郁成林，当奈苦心多。高山种芙蓉，复经黄檗坞。果得一莲时，流离婴辛苦。朝思出前门，暮思还后渚。语笑向谁道，腹中阴忆汝。揽枕北窗卧，郎来就侬嬉。小喜多唐突，相怜能几时。驻箸不能食，蹇蹇步闱里。投琼著局上，终日走博子。郎为傍人取，负侬非一事。摛门不安横，无复相关意。年少当及时，蹉跎日就老。若不信侬语，但看霜下草。绿揽迮题锦，双裙今复开。已许腰中带，谁共解罗衣。常虑有贰意，欢今果不齐。枯鱼就浊水，长与清流乖。欢愁侬亦惨，郎笑我便喜。不见连理树，异根同条起。感欢初殷勤，叹子后辽落。打金侧玳瑁，外艳里怀薄。别后涕流连，相思情悲满。忆子腹糜烂，肝肠尺寸断。道近不得数，遂致盛寒违。不见东流水，何时复西归。谁能思不歌，谁能饥不食。日冥当户倚，惆怅底不忆。揽裙未结带，约眉出前窗。罗裳易飘飏，小开骂春风。举酒待相劝，酒还杯亦空。愿因微觞会，心感色亦同。夜觉百思缠，忧叹涕流襟。徒怀倾筐情，郎谁明侬心。侬年不及时，其于作乖离。素不知浮萍，转动春风移。夜长不得眠，转侧听更鼓。无故欢相逢，使侬肝肠苦。欢从何处来，端然有忧色。三唤不一应，有何比松柏。念爱情慊慊，倾倒无所惜。重帘持自鄣，谁知许厚薄。气清明月朗，夜与君共嬉。郎歌妙意曲，侬亦吐芳词。惊风急素柯，白日渐微蒙。郎怀幽闺性，侬亦恃春容。夜长不得眠，明月何灼灼。想闻欢唤声，虚应空中诺。人各既畴匹，我志独乖违。风吹冬帘起，许时寒薄飞。我念欢的的，子行由豫情。雾露隐芙蓉，见莲不分明。侬作北辰星，千年无转移。欢行白日心，朝东暮还西。怜欢好情怀，移居作乡里。桐树生门前，出入见梧子。遣信欢不来，自往复不出。金桐作芙蓉，莲子何能实。初时非不密，其后日不如。回头批栉脱，转觉薄志疏。寝食不相忘，同坐复俱起。玉藕金芙蓉，无称我莲子。朝日照绮钱，光风动纨素。巧笑倩两犀，美目扬双蛾。"
  },
  {
    "id": "weijin#2872",
    "title": "安东平五曲",
    "author": "",
    "content": "凄凄烈烈，北风为雪。船道不通，步道断绝。吴中细布，阔幅长度。我有一端，与郎作裤。微物虽轻，拙手所作。馀有三丈，为郎别厝。制为轻巾，以奉故人。不持作好，与郎拭尘。东平刘生，复感人情。与郎相知，当解千龄。"
  },
  {
    "id": "weijin#2873",
    "title": "晋宣文舞歌二首 羽籥舞歌",
    "author": "",
    "content": "羲皇之初。天地开元。罔罟禽兽。群黎以安。神农教耕。创业诚难。民得粒食。澹然无所患。黄帝始征伐。万品造其端。军驾无常居。是曰轩辕。轩辕既勤止。尧舜匪荒宁。夏禹治水。汤武又用兵。孰能保安逸。坐致太平。圣皇迈干干。天下兴颂声。穆穆且明明。惟圣皇。道化彰。溅四海。清三光。万几理。庶事康。潜龙升。仪凤翔。风雨时。物繁昌。却走马。降瑞祥。扬侧陋。简忠良。百禄是荷。眉寿无疆。昔在浑成时。两仪尚未分。阳升垂清景。阴阴兴浮云。中和合氛氲。万物各异群。人伦得其序。众生乐圣君。三统继五行。然后有质文。皇王殊运代。治乱亦缤纷。伊大晋。德兼往古。越牺农。邈舜禹。参天地。陵三五。礼唐周。乐韶武。岂惟箫韶。六代具举。泽沾地境。化充天寓。圣明临朝。元凯作辅。普天同乐胥。浩浩元气。遐哉太清。五行流迈。日月代征。随时变化。庶物乃成。圣皇继天。光济群生。化之以道。万国咸宁。受兹介福。延于亿龄。"
  },
  {
    "id": "weijin#2874",
    "title": "晋鼙舞歌五首 洪业篇",
    "author": "",
    "content": "宣文创洪业。盛德在泰始。圣皇应灵符。受命君四海。万国何所乐。上有明天子。唐尧禅帝位。虞舜惟恭己。恭己正南面。道化与时移。大赦荡萌渐。文教被黄支。象天则地。体无为。聪明配日月。神圣参两仪。虽有三凶类。静言无所施。象天则地。体无为。稷契并佐命。伊吕升王臣。兰芷登朝肆。下无失宿民。声发响自应。表立景来附。虓虎从。羁制。潜龙升天路。备物立成器。变通极其数。百事以时叙。万机有常度。训之以克让。纳之以忠恕。群下仰清风。海外同欢慕。象天则地。化云布。昔日贵雕饰。今尚俭与素。昔日多纤介。今去情与故。象天则地。化云布。济济大朝士。夙夜综万机。万机无废理。明明降畴询问。臣譬列星景。君配朝日晖。事业并通济。功烈何巍巍。五帝继三皇。三王世所归。圣德应期运。天地不能违。仰之弥已高。犹天不可阶。将复御龙氏。凤皇在庭栖。圣祖受天命，应期辅魏皇。入则综万机，出则征四方。朝廷无遗理，方表宁且康。道隆舜臣尧，积德逾大王。孟度阻穷险，造乱天一隅。神兵出不意，奉命致天诛。赦善戮有罪，元恶宗为虚。威风振劲蜀，武烈慑强吴。诸葛不知命，肆逆乱天常。拥徒十馀万，数来寇边疆。我皇迈神武，秉钺镇雍凉。亮乃畏天威，未战先仆僵。盈虚自然运，时变固多艰。东征陵海表，万里枭贼渊。受遗齐七政，曹爽又滔天。群凶受诛殛，百禄咸来臻。黄华应福始，王凌为祸先。景皇帝。聪明命世生。盛德参天地。帝王道大。创基既已难。继世亦未易。外则夏侯玄。内张则张与李。三凶称逆。乱帝纪。顺天行诛。穷其奸宄。遏将御其渐。潜谋不得起。罪人咸伏辜。威风振万里。平衡综万机。万机无不理。召陵桓不君。内外何纷纷。众小便成群。蒙昧恣心。治乱不分。睿圣独断。济琥常以文。顺天惟废立。扫霓披浮云。云霓既已辟。清和未几间。羽檄首尾至。变起东南蕃。俭钦为长蛇。外则凭吴蛮。万国纷骚扰。戚戚天下惧不安。神武御六军。我皇秉钺征。俭钦起寿春。前锋据项城。出其不意。并纵奇兵。奇兵诚难御。庙胜实难支。两军不期遇。敌退计无施。虎骑惟武进。大战沙阳陂。钦乃亡魂走。奔虏若云披。天恩赦有罪。东土放鲸鲵。赫赫大晋。于穆文皇。荡荡巍巍。道迈陶唐。世称三皇五帝。及今重其光。九德克明。文既显。武又章。恩弘六合。兼济万方。内举元凯。朝政以纲。外简虎臣。时惟鹰扬。靡顺不怀。逆命斯亡。仁配春日。威逾秋霜。济济多士。同兹兰芳。唐虞至治。四了滔天。致讨俭钦。冈不肃虔。化感海外。海外来宾。献其声乐。并称妾臣。西蜀猾夏。僣号方域。命将致讨。委国稽服。吴人放命。凭海阻江。飞书告谕。响应来同。先王建肆国。九服为蕃卫。亡秦坏诸侯。享祚不二世。历代不能复。忽逾五百岁。我皇迈圣德。应期创典制。分土五等。蕃国正封界。莘莘文武佐。千秋遘嘉会。洪业溢区内。仁风翔海外。明君御四海，听鉴尽物情。顾望有谴罚，竭忠身必荣。兰茝出荒野，万里升紫庭。茨草秽堂阶，扫截不得生。能否莫相蒙，百官正其名。恭己慎有为，有为无不成。暗君不自信，群下执异端。正直罹浸润，奸臣夺其权。虽欲尽忠诚，结舌不敢言。结舌亦何惮，尽忠为身患。清流岂不洁，飞尘浊其源。歧路令不迷，未远胜不还。忠臣立君朝，正色不顾身。邪正不并存，譬若胡与秦。胡秦有合时，邪正各异津。忠臣遇明君，干干惟日新。群目统在纲，众星拱北辰。设令遭暗主，斥退为凡民。虽薄共时用，白茅犹可珍。冰霜昼夜结，兰桂摧为薪。邪臣多端变，用心何委曲。便僻顺情指，动随君所欲。偷安乐目前，不问清与浊。积伪冈时主，养交以持禄。言行恒相违，难餍其溪谷。昧死射干没，觉露则灭族。"
  },
  {
    "id": "weijin#2875",
    "title": "拂舞歌诗三首 白鸠篇",
    "author": "",
    "content": "翩翩白鸠，载飞载鸣。怀我君德，来集君庭。白雀呈瑞，素羽明鲜。翔庭舞异，以应仁干。交交鸣鸠，或丹或黄。乐我君惠，振羽来翔。东璧馀光，鱼在江湖。惠而不费，敬我微躯。策我良驷，习我驱驰。与君周旋，乐道亡馀。我心虚静，我志沾濡。弹琴鼓瑟，聊以自娱。凌云登台，浮游太清。扳龙附凤，目望身轻。独漉独漉，水深泥浊。泥浊尚可，水深杀我。雍雍双雁，游戏田畔。我欲射雁，念子孤散。翩翩浮萍，得风摇轻。我心何合，与之同并。空床低帷，谁知无人。夜衣锦绣，谁别伪真。刀鸣削中，倚床无施。父冤不报，欲活何为。猛虎斑斑，游戏山间。虎欲齿人，不避豪贤。"
  },
  {
    "id": "weijin#2876",
    "title": "白伫舞歌诗三首",
    "author": "",
    "content": "轻躯徐起何洋洋，高举两手白鹄翔。宛若龙转乍低昂，凝停善睐容仪光。如推若引留且行，随世而变诚无方。舞以尽神安可忘，晋世方昌乐未央。质如轻云色如银，爱之遗谁赠佳人。制以为袍馀作巾，袍以光躯巾拂尘。丽服在御会佳宾，醪醴盈樽美且淳。清歌徐舞降只神，四座欢乐胡可陈。双袂齐举鸾凤翔，罗裙飘遥昭仪光。趋步生姿进流芳，鸣弦清歌及三阳。人生世间如电过，乐时每少苦日多。幸及良辰耀春华，齐倡献舞赵女歌。羲和驰景逝不停，春露未晞严霜零。百草凋索花落英，蟋蟀吟牖寒蝉鸣。百年之命忽若倾，早知迅速秉烛行。东造扶桑游紫庭，西至昆仑戏曾城。"
  },
  {
    "id": "weijin#2877",
    "title": "诗二十五首 右英吟",
    "author": "云林右英夫人",
    "content": "寓言必可用，不用是无情。焉得驾欻迹，寻此空中灵。微音良有旨，当用慎勿轻。事事应神机，保尔见太平。辔景落沧浪，腾跃青海津。绛烟乱太阳，羽盖倾九天。云舆浮空洞，倏忽风波间。来寻冥中友，相携侍帝晨。王子协明德，齐首招玉贤。下眄八阿宫，上寝希林颠。漱此紫霞腴，方知途涂辛。佳人将安在，勤心乃得亲。绛阙排广霄，披丹登景房。紫旗振云霞，羽晨舞八风。停盖濯景溪，采秀月支峰。咀嚼三台华，吐吸九神芒。椿数无绝纪，协日积童蒙。携袂明真馆，仰期无上皇。北钧唱羽人，玉贤粲贤众。云何波浪宇，得失为我钟。引领嚣庭内，开心拟秽冲。习适荣辱域，罕蹑希林宫。一静安足苦，试去视沧浪。世珍芬复交，道宗玄霄会。振衣寻冥畴，回轩风尘际。良德映灵晖，颖根粲革蔚。密言多偿福，冲净尚真贵。咸恒当象顺，携手同襟带。何为人事间，日焉生患害。腾跃云景辕，浮观霞上空。霄軿纵横舞，紫盖托灵方。朱烟缠旌旄，羽帔扇香风。电号猛兽攫，雷吟奋玄龙。钧籁昆庭响，金筑唱神钟。采芝沧浪阿，掇华八渟峰。朱颜日以新，劫往方婴童。养形静东岑，七神自相通。风尘有忧哀，陨我白发翁。长冥遗遐叹，恨不早逸踪。停驾望舒移，回轮返沧浪。未睹若人游，偶想安得康。良因俟青春，以叙中怀忘。控晨浮紫烟，八景观派流。羽童捧琼浆，王华饯琳腴。相期白水涯，扬我萎蕤珠。沧房焕东霞，紫造浮绛晨。双德秉道宗，作镇真伯藩。八台可盻目，北看乃飞元。清净云中视，眇眇蹑景迁。吐纳洞岭秀，藏晖隐东山。久安人事上，日也无虚间。岂若易翁质，反此孩中颜。晨阙在霞构，玉室起霄清。领略三奇观，浮景翔绝冥。丹华中有真，金映育挺精。八风鼓锦披，碧树曜四灵。华盖阴兰晖，紫辔策绿軿。结信通神交，触类率天诚。何事外象感，须睹瑶玉琼。三景秀郁玄，霄映朗八方。丹云浮高宸，逍遥任灵风。鼓翼乘素飙，竦眄琼台中。绿盖入协晨，青軿掷空同。右揖东林帝，上朝太虚皇。玉宾剖凤脑，嗷酣飞蕊浆。云钧回曲寝，千音何琅琅。锦旌召猛兽，华幡正低昂。香母折腰唱，紫烟排栋梁。总辔高清阙，解驾佳人房。昔运挺未兆，灵化顺气翔。心眇玄涯感，年随积椿崇。形垢甘臭味，动静失沧浪。我友实不尔，荣辱昨已忘。绛景浮玄晨，紫轩乘烟征。仰超绿阙内，俯眄朱火城。东霞启广晖，神光焕七灵。翳映泛三烛，流任自齐冥。风缠空洞宇，香音触节生。手携织女舞，并袊匏瓜庭。左徊青羽旗，华盖随云倾。晏寝九度表，是非不我营。抱真栖大寂，金姿愈日婴。岂似愆秽中，惨惨无聊生。四旌曜明空，朱轩飞灵丘。玉盖荫七景，鼓翼霄上浮。九音朗紫空，玉璈洞太无。宴咏三晨宫，唱啸呼我俦。不觉春已来，岂知二景流。佳人虽兼忘，而未放百忧。长林真可静，岩中多自娱。北登玄真阙，携手结高罗。香烟散八景，玄风鼓绛波。仰超琅园津，俯眄霄陵阿。玉箫云上唱，凤鸣动九遐。乘气浮太空，曷为蹑山河。金节命羽灵，征兵折万魔。齐挹二晨晖，千春方婴牙。丧真投竞室，不解可奈何。仰眄太霞宫，金阁曜紫清。华房映太素，四轩皆朱琼。掷轮空同津，总辔舞绿軿。玉华飞云盖，西妃运锦旌。翻然尘浊涯，倏欻佳人庭。宿感应期降，所招已在冥。乘风奏霄晨，共酣丹琳罂。公侯徒眇眇，安知真人灵。清晨挹绛霞，总气霄上游。徊軿蹑曲波，遂睹世人忧。辞旨蔚然起，不散三秀嵎。何若巡玄乡，抚璈为尔娱。君心安有际，我愿有中无。辔景登霄晨，游宴沧浪宫。彩云绕丹霞，灵蔼散八空。上真吟琼室，高仙歌琳房。九凤唱朱籁，虚节错羽钟。交栖金庭内，结我冥中朋。俱挹玉醴津，倏忽已婴童。云何当路蹲，愆疴随日崇。晨游太素宫，控軿观玉河。夕宴郁绝宇，朝采圆景华。弹璈北寒台，七灵晖紫霞。济济高仙举，纷纷尘中罗。盘桓嚣蔼内，愆累不当多。驾风骋云軿，晨登太渟丘。绛津连岑振，清波鼓浚流。步空观九纬，八纲皆已游。暂宴三金秀，来观建志俦。勤懈不相掩，是以积百忧。陵波越沧浪，忽然造金山。四顾终日游，罕我云中人。紫阙构虚上，玄馆冲绝飙。琳琅敷灵囿，华生结琼瑶。骋軿沧浪津，八风激云韶。披羽扇北翳，握节鸣金箫。凤籁和千钟，西童歌晨朝。心豁虚无外，神襟何朗寥。回舞太空岭，六气运重幽。我途岂能寻，使尔不终凋。玄波振沧涛，洪津鼓万流。驾景眄六虚，思与佳人游。妙唱不我对，清音与谁投。云中骋琼轮，何为尘中趋。松柏生玄岭，郁为寒林桀。繁葩盛严冰，未肯惧白雪。乱世幽重岫，巡生道常洁。飞此逸辔轮，投彼遐人辙。公侯可去来，何为不能绝。清静愿东山，阴景栖灵穴。愔愔闲庭虚，翳荟青林密。圆曜映南轩，朱风扇幽室。拱袂闲房内，相期启妙术。寥朗远想玄，萧条神心逸。纵心空洞津，竦辔策朱軿。佳人来何迟，道德何时成。有心许斧子，言当采五芝。芝草不必得，汝亦不能来。汝来当可得，芝草与汝食。"
  },
  {
    "id": "weijin#2878",
    "title": "右英吟",
    "author": "云林右英夫人",
    "content": "三辔抗紫轩，倾云东林阿。驾景游贤良，促辔东圃下。"
  },
  {
    "id": "weijin#2879",
    "title": "咏八日诗三首",
    "author": "支遁",
    "content": "大块挥冥枢，昭昭两仪映。万品诞游华，澄清凝玄圣。释迦乘虚会，圆神秀机正。交养卫恬和，灵知溜性命。动为务下尸，寂为无中镜。真人播神化，流渟良有因。龙潜兜术邑，漂景阎浮滨。伫驾三春谢，飞辔朱明旬。八维披重蔼，九霄落芳津。玄祗献万舞，般遮奏伶伦。淳白凝神宇，兰泉涣色身。投步三才泰，扬声五道泯。不为故为贵，忘奇故奇神。缅哉玄古思，想托因事生。相与图灵器，像也像彼形。黄裳罗帕质，元服拖绯青。神为恭者惠，迹为动者行。虚堂陈药饵，蔚然起奇荣。疑似垂嚱微，我谅作者情。于焉遗所尚，肃心拟太清。"
  },
  {
    "id": "weijin#2880",
    "title": "八关斋诗三首",
    "author": "支遁",
    "content": "建意营法齐，里仁契朋俦。相与期良晨，沐浴造闲丘。穆穆升堂贤，皎皎清心修。窈窕八关客，无楗自绸缪。寂默五习真，亹亹励心柔。法鼓进三劝，激切清训流。凄怆愿弘济，阖堂皆同舟。明明玄表圣，应此童蒙求。存诚夹室里，三界赞清休。嘉祥归宰相，蔼若庆云浮。三悔启前朝，双忏暨中夕。鸣禽戒朗旦，备礼寝玄役。萧索庭宾离，飘遥随风适。踟蹰歧路嵎，挥手谢内析。轻轩驰中田，习习陵电击。息心投佯步，零零振金策。引领望征人，怅恨孤思积。咄矣形非我，物外固已寂。吟咏归虚房，守真玩幽赜。虽非一往游，且以闲自释。靖一潜蓬庐，愔愔咏初九。广漠排林筱，流飙洒隙牖。从容遐想逸，采药登祟阜。崎岖升千寻，萧条临万亩。望山乐荣松，瞻泽哀素柳。解带长陵坡，婆娑清川右。泠风解烦怀，寒泉濯温手。寥寥神气畅，钦若盘春薮。达度冥三才，恍惚丧神偶。游观同隐丘，愧无连化肘。"
  },
  {
    "id": "weijin#2881",
    "title": "咏怀诗五首",
    "author": "支遁",
    "content": "傲兀乘尸素，日往复月旋。弱丧困风波，流浪逐物迁。中路高韵益，窈窕钦重玄。重玄在何许，采真游理间。苟简为我养，逍遥使我闲。寥亮心神莹，含虚映自然。亹亹沈情去，彩彩冲怀鲜。踟蹰观象物，未始见牛全。毛鳞有所贵，所贵在忘筌。端坐邻孤影，眇罔玄思劬。偃蹇收神辔，领略综名书。涉老咍双玄，披庄玩太初。咏发清风集，触思皆恬愉。俯欣质文蔚，仰悲二匠徂。萧萧柱下迥，寂寂蒙邑虚。廓矣千载事，消液归空无。无矣复何伤，万殊归一涂。道会贵冥想，罔象掇玄珠。怅怏浊水际，几忘映清渠。反鉴归澄漠，容与含道符。心与理理密，形与物物疏。萧索人事去，独与神明居。晞阳熙春圃，悠缅叹时往。感物思所托，萧条逸韵上。尚想天台峻，仿佛岩阶仰。泠风洒兰林，管濑奏清响。霄崖育灵蔼，神蔬含润长。丹沙映翠濑，芳芝曜五爽。苕苕重岫深，寥寥石室朗。中有寻代士，外身解世网。抱朴镇有心，挥玄拂无想。隗隗形崖颓，囧囧神宇敞。宛转元造化，缥瞥邻大象。愿投若人踪，高步振策杖。闲邪托静室，寂寥虚且真。逸想流岩阿，朦胧望幽人。慨矣玄风济，皎皎离染纯。时无问道睡，行歌将何因。灵溪无惊浪，四岳无埃尘。余将游其嵎，解驾辍飞轮。芳泉代甘醴，山果兼时珍。修林畅轻迹，石宇庇微身。崇虚习本照，损无归昔神。暧暧烦情故，零零冲气新。近非域中客，远非世外臣。憺怕为无德，孤哉自有邻。坤基葩简秀，干光流易颖。神理远不疾，道会无陵骋。超超介石人，握玄揽机领。余生一何散，分不咨天挺。沈无冥到韵，变不扬蔚炳。冉冉年往逡，悠悠化期永。翘首希玄津，想登故未正。生途虽十三，日已造死境。愿得无身道，高栖冲默靖。"
  },
  {
    "id": "weijin#2882",
    "title": "述怀诗二首",
    "author": "支遁",
    "content": "翔鸾鸣昆崿，逸志腾冥虚。惚恍回灵翰，息肩栖南嵎。濯足戏流澜，采练衔神蔬。高吟漱芳醴，颉颃登神梧。萧萧猗明翩，眇眇育清躯。长想玄运夷，倾首俟灵符。河清诚可期，戢翼令人劬。总角敦大道，弱冠弄双玄。逡巡释长罗，高步寻帝先。妙损阶玄老，忘怀浪濠川。达观无不可，吹累皆自然。穷理增灵薪，昭昭神火传。熙怡安冲漠，优游乐静闲。膏腴无爽味，婉娈非雅弦。恢心委形度，亹亹随化迁。"
  },
  {
    "id": "weijin#2883",
    "title": "念佛三昧诗四首",
    "author": "王齐之",
    "content": "妙用在幽，涉有览无。神由昧彻，识以照粗。积微自引，因功本虚。泯彼三观，忘此毫馀。寂漠何始，理玄通微。融然忘适，乃廓灵晖。心悠缅域，得不践机。用之以冲，会之以希。神资天凝，圆映朝云。与化而感，与物斯群。应不以方，受者自分。寂尔渊镜，金水尘纷。慨自一生，夙乏惠识。托崇渊人，庶藉冥力。思转毫功，在深不测。至哉之念，主心西极。"
  },
  {
    "id": "weijin#2884",
    "title": "晋江左宗庙歌二首 歌太宗简文皇帝",
    "author": "王珣",
    "content": "皇矣简文，于昭于天。灵明若神，周淡如渊。冲应其来，实与其迁。亹亹心化，日用不言。易而有亲，简而可传。观流弥远，求本逾玄。天鉴有晋，钦哉烈宗。同规文考，玄默允龚。威而不猛，约而能通。神钲一震，九域来同。道积淮海，雅颂自东。气陶淳露，化协时雍。"
  },
  {
    "id": "weijin#2885",
    "title": "桃叶歌三首",
    "author": "王献之",
    "content": "桃叶复桃叶，渡江不用楫。但渡无所苦，我自迎接汝。桃叶复桃叶，桃叶连桃根。相怜两乐事，独使我殷勤。桃叶映红花，无风自娿娜。春花映何限，感郎独采我。"
  },
  {
    "id": "weijin#2886",
    "title": "从军诗五首",
    "author": "王粲",
    "content": "从军有苦乐，但问所从谁。所从神且武，焉得久劳师。相公征关右，赫怒震天威。一举灭獯虏，再举服羌夷。西收边地贼，忽若俯拾遗。陈赏越丘山，酒肉逾川坻。军中多饫饶，人马皆溢肥。徒行兼乘还，空出有馀资。拓地三千里，往返速若飞。歌舞入邺城，所愿获无违。昼日处大朝，日暮薄言归。外参时明政，内不废家私。禽兽惮为牺，良苗实已挥。窃慕负鼎翁，愿厉朽钝姿。不能效沮溺，相随把锄犁。熟览夫子诗，信知所言非。凉风厉秋节，司典告详刑。我君顺时发，桓桓东南征。泛舟盖长川，陈卒被隰坰。征夫怀亲戚，谁能无恋情。拊衿倚舟樯，眷眷思邺城。哀彼东山人，喟然感鹳鸣。日月不安处，人谁获恒宁。昔人从公旦，一徂辄三龄。今我神武师，暂往必速平。弃余亲睦恩，输力竭忠贞。惧无一夫用，报我素餐诚。夙夜自恲性，思逝若抽萦。将秉先登羽，岂敢听金声。从军征遐路，讨彼东南夷。方舟顺广川，薄暮未安坻。白日半西山，桑梓有馀晖。蟋蟀夹岸鸣，孤鸟翩翩飞。征夫心多怀，凄凄令吾悲。下船登高防，草露沾我衣。回身赴床寝，此愁当告谁。身服干戈事，岂得念所私。即戎有授命，兹理不可违。朝发邺都桥，暮济白马津。逍遥河堤上，左右望我军。连舫逾万艘，带甲千万人。率彼东南路，将定一举勋。筹策运帷幄，一由我圣君。恨我无时谋，譬诸具官臣。鞠躬中坚内，微画无所陈。许历为完士，一言犹败秦。我有素餐责，诚愧伐檀人。虽无铅刀用，庶几奋薄身。悠悠涉荒路，靡靡我心愁。四望无烟火，但见林与丘。城郭生榛棘，蹊径无所由。雚蒲竟广泽，葭苇夹长流。日夕凉风发，翩翩漂吾舟。寒蝉在树鸣，鹳鹄摩天游。客子多悲伤，泪下不可收。朝入谯郡界，旷然消人忧。鸡鸣达四境，黍稷盈原畴。馆宅充廛里，士女满庄馗。自非贤圣国，谁能享斯休。诗人美乐土，虽客犹愿留。"
  },
  {
    "id": "weijin#2887",
    "title": "七哀诗三首",
    "author": "王粲",
    "content": "西京乱无象，豺虎方遘患。复弃中国去，远身适荆蛮。亲戚对我悲，朋友相追攀。出门无所见，白骨蔽平原。路有饥妇人，抱子弃草间。顾闻号泣声，挥涕独不还。未知身死处，何能两相完。驱马弃之去，不忍听此言。南登霸陵岸，回首望长安。悟彼下泉人，喟然伤心肝。荆蛮非我乡，何为久滞淫。方舟溯大江，日暮愁我心。山冈有馀映，岩阿增重阴。狐狸驰赴穴，飞鸟翔故林。流波激清响，猴猿临岸吟。迅风拂裳袂，白露沾衣襟。独夜不能寐，摄衣起抚琴。丝桐感人情，为我发悲音。羁旅无终极，忧思壮难任。边城使心悲，昔吾亲更之。冰雪截肌肤，风飘无止期。百里不见人，草木谁当迟。登城望亭燧，翩翩飞戍旗。行者不顾反，出门与家辞。子弟多俘虏，哭泣无已时。天下尽乐土，何为久留兹。蓼虫不知辛，去来勿与咨。"
  },
  {
    "id": "weijin#2888",
    "title": "俞儿舞歌四首 矛俞新福歌",
    "author": "王粲",
    "content": "汉初建国家。匡九州。蛮荆震服。五刃三革休。安不忘备武乐修。宴我宾师。敬用御天。永乐无忧。子孙受百福。常与松乔游。烝庶德。莫不咸欢柔。武功既定。庶士咸绥。乐陈我广庭。式宴宾与师。昭文德。宣武威。平九有。抚民黎。荷天宠。延寿尸。千载莫我违。神武用师士素厉。仁恩广覆。猛节横逝。自古立功。莫我弘大。桓桓征四国。爰及海裔。汉国保长庆。垂祚延万世。"
  },
  {
    "id": "weijin#2889",
    "title": "歌三首",
    "author": "王嘉",
    "content": "金刀治世后遂苦。帝王昏乱天神怒。灾异屡见戒人主。三分二叛失州土。三王九江一在吴。馀悉稚小早少孤。一国二主天所驱。欲知其姓草肃肃。谷中最累低头熟。鳞身甲体永兴福。"
  },
  {
    "id": "weijin#2890",
    "title": "采桑度",
    "author": "乐府",
    "content": "蚕生春三月，春桑正含绿。女儿采春桑，歌吹当春曲。系条采春桑，采叶何纷纷。采桑不装钩，牵坏紫罗裙。采桑盛阳月，绿叶何翩翩。攀条上树表，牵坏紫罗裙。"
  },
  {
    "id": "weijin#2891",
    "title": "答刘琨诗",
    "author": "卢谌",
    "content": "随宝产汉滨，摛此夜光真。不待卞和显，自为命世珍。谁言日向暮，桑榆犹启晨。谁言繁菜实，振藻耀芳春。百炼或致屈，绕指所以伸。"
  },
  {
    "id": "weijin#2892",
    "title": "赠刘琨诗",
    "author": "卢谌",
    "content": "浚哲惟皇，绍熙有晋。振厥弛维，光阐远韵。有来斯雍，至止伊顺。三台摛朗，四岳增峻。伊谌陋宗，昔遘嘉惠。申以婚姻，著以累世。义等休戚，好同兴废。孰云匪谐，如乐之契。王室丧师，私门播迁。望公归之，视险忽艰。兹愿不遂，中路阻颠。仰悲先意，俯思身愆。大钧载运，良辰遂往。譬彼日月，迅过俯仰。感今惟昔，口存心想。借曰如昨，忽为畴曩。畴曩伊何，逝者弥疏。温温恭人，慎终如初。览彼遗音，恤此穷孤。譬彼樛木，蔓葛以敷。妙哉蔓葛，得托樛木。叶不云布，华不星烛。承侔卞和，质非荆璞。眷同尤良，用乏骥騄。承亦既笃，眷亦既亲。饰奖驽猥，方驾骏珍。弼谐靡成，良谟莫陈。无觊狐赵，有与五臣。五臣奚与，契阔百罹。身经险阻，足蹈幽遐。义由恩深，分随昵加。绸缪委心，自同匪他。昔在暇日，妙寻通理。尤彼意气，狭是节士。情以体生，感以情起。趣舍同要，穷达斯已。由余片言，秦人是惮。日䃅效忠，飞声有汉。桓桓抚军，古贤作冠。来牧幽都，济厥涂炭。涂炭既济，寇挫民阜。谬其疲隶，授之朝右。上惧任大，下欣施厚。实祗高明，敢忘所守。相彼反哺，尚在翔禽。孰是人斯，而忍斯心。每凭山海，庶觌高深。遐眺存亡，缅成飞沈。长徽已缨，逝将徙举。收迹西践，衔哀东顾。曷云涂辽，曾不咫步。岂不夙夜，谓行多露。绵绵女萝，施于松标。禀泽洪干，晞阳丰条。根浅难固，茎弱易凋。操彼纤质，承此冲飙。纤质实微，冲飙斯值。谁谓言精，致在赏意。不见得鱼，亦忘厥饵。遗其形骸，寄之深识。先民颐意，潜山隐几。仰熙丹崖，俯澡绿水。无求于和，自附众美。慷慨遐踪，有愧高旨。爰造异论，肝胆楚越。惟同大观，万涂一辙。死生既齐，荣辱奚别。处其玄根，廓焉靡结。福为祸始，祸作福阶。天地盈虚，寒暑周回。夫差不祀，衅在胜齐。句践作伯，祚自会稽。邈矣达度，唯道是杖。形有未泰，神无不畅。如川之流，如渊之量。上弘栋隆，下塞民望。"
  },
  {
    "id": "weijin#2893",
    "title": "诗",
    "author": "司马彪",
    "content": "玉出阆风侧，珠生南海滨。奕奕不同阪，苏桂扬其芬。烈烈玄飙起，粲粲繁霜凝。劲风回白雪，长川激素冰。秋节良可悲，百华咸萎落。堂前柳随风，疏林树萧索。"
  },
  {
    "id": "weijin#2894",
    "title": "诗 其四",
    "author": "司马彪",
    "content": "左揽又翠羁，右抚犀象鞍。泛泛江汉萍，飘荡永无根。"
  },
  {
    "id": "weijin#2895",
    "title": "咏史诗八首",
    "author": "左思",
    "content": "弱冠弄柔翰，卓荦观群书。著论准过秦，作赋拟子虚。边城苦鸣镝，羽檄飞京都。虽非甲胄士，畴昔览穰苴。长啸激清风，志若无东吴。铅刀贵一割，梦想骋良图。左眄澄江湘，右盻定羌胡。功成不受爵，长揖归田庐。郁郁涧底松，离离山上苗。以彼径寸茎，荫此百尺条。世胄蹑高位，英俊沈下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。吾希段干木，偃息藩魏君。吾慕鲁仲连，谈笑却秦军。当世贵不羁，遭难能解纷。功成耻受赏，高节卓不群。临组不肯绁，对圭宁肯分。连玺曜前庭，比之犹浮云。济济京城内，赫赫王侯居。冠盖荫四术，朱轮竟长衢。朝集金张馆，暮宿许史庐。南邻击钟磬，北里吹笙竽。寂寂杨子宅，门无卿相舆。寥寥空宇中，所讲在玄虚。言论准宣尼，辞赋拟相如。悠悠百世后，英名擅八区。皓天舒白日，灵景耀神州。列宅紫宫里，飞宇若云浮。峨峨高门内，蔼蔼皆王侯。自非攀龙客，何为欻来游。被褐出阊阖，高步追许由。振衣千仞冈，濯足万里流。荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。主父宦不达，骨肉还相薄。买臣困樵采，伉俪不安宅。陈平无产业，归来翳负郭。长卿还成都，壁立何寥廓。四贤岂不伟，遗烈光篇籍。当其未遇时，忧在填沟壑。英雄有迍邅，由来自古昔。何世无奇才，遗之在草泽。习习笼中鸟，举翮触四隅。落落穷巷士，抱影守空庐。出门无通路，枳棘塞中涂。计策弃不收，块若枯池鱼。外望无寸禄，内顾无斗储。亲戚还相蔑，朋友日夜疏。苏秦北游说，李斯西上书。俯仰生荣华，咄嗟复凋枯。饮河期满腹，贵足不愿馀。巢林栖一枝，可为达士模。"
  },
  {
    "id": "weijin#2896",
    "title": "招隐诗二首",
    "author": "左思",
    "content": "杖策招隐士，荒途横古今。岩穴无结构，丘中有鸣琴。白云停阴冈，丹葩曜阳林。石泉漱琼瑶，纤鳞或浮沈。非必丝与竹，山水有清音。何事待啸歌，灌木自悲吟。秋菊兼糇粮，幽兰间重襟。踌躇足力烦，聊欲投吾簪。经始东山庐，果下自成榛。前有寒泉井，聊可莹心神。峭茜青葱间，竹柏得其真。弱叶栖霜雪，飞荣流馀津。爵服无常玩，好恶有屈伸。结绶生缠牵，弹冠去埃尘。惠连非吾屈，首阳非吾仁。相与观所尚，逍遥撰良辰。"
  },
  {
    "id": "weijin#2897",
    "title": "悼离赠妹诗二首",
    "author": "左思",
    "content": "郁郁岱青，海渎所经。阴精神灵，为祥为祯。峨峨令妹，应期挺生。如兰之秀，如芝之荣。总角岐嶷，龆龀夙成。比德古烈，异世同声。厥德伊何，塞渊其虑。厥声伊何，日新其誉。幽思泉涌，乃诗乃赋。飞翰云浮，摛藻星布。光曜邦族，名驰时路。翼翼群媛，是瞻是慕。匪惟见慕，善诱善导。斟酌诸姬，言成典诰。匪唯辞章，多才多巧。黼黻文绣，几微要妙。积德弥高，用心弥奥。伊我之暗，晞妹之曜。惟我惟妹，寔惟同生。早丧先妣，恩百常情。女子有行，实远父兄。骨肉之思，固有归宁。何悟离拆，隔以天庭。自我不见，于今二龄。岂唯二龄，相见未克。虽同京宇，殊邈异国。越鸟巢南，胡马仰北。自然之恋，禽兽罔革。仰瞻参商，沈忧内塞。何以抒怀，告情翰墨。穆穆令妹，有德有言。才丽汉班，明朗楚樊。默识若记，下笔成篇。行显中闺，名播八蕃。以兰之芳，以膏之明。永去骨肉，内充紫庭。至情至念，惟父惟兄。悲其生离，泣下交颈。桓山之鸟，四子同巢。将飞将散，悲鸣忉忉。惟彼禽鸟，犹有号咷。况我同生，载忧载劳。将离将别，置酒中堂。衔杯不饮，涕洟纵横。会日何短，隔日何长。仰瞻曜灵，爱此寸光。何以为赠，勉以列图。何以为诫，申以诗书。去去在近，上下欷歔。含辞满胸，郁愤不舒。燕燕之诗，伫立以泣。送尔涉涂，涕泗交集。云往雨绝，瞻望弗及。延伫中衢，愊忆呜唈。既乖既离，驰情仿佛。何寝不梦，何行不想。静言永念，形留神往。优思成疚，结在精爽。其思伊何，发言流泪。其疢伊何，寤寐惊悸。咏尔文辞，玩尔手笔。执书当面，聊以永日。"
  },
  {
    "id": "weijin#2898",
    "title": "赠五官中郎将诗四首",
    "author": "刘桢",
    "content": "昔我从元后，整驾至南乡。过彼丰沛郡，与君共翱翔。四节相推斥，季冬风且凉。众宾会广坐，明镫熺炎光。清歌制妙声，万舞在中堂。金罍含甘醴，羽觞行无方。长夜忘归来，聊且为太康。四牡向路驰，欢悦诚未央。余婴沉痼疾，窜身清漳滨。自夏涉玄冬，弥旷十馀旬。常恐游岱宗，不复见故人。所亲一何笃，步趾慰我身。清谈同日夕，情盻叙忧勤。便复为别辞，游车归西邻。素叶随风起，广路扬埃尘。逝者如流水，哀此遂离分。追问何时会，要我以阳春。望慕结不解，贻尔新诗文。勉哉修令德，北面自宠珍。秋日多悲怀，感慨以长叹。终夜不遑寐，叙意于濡翰。明灯曜闰中，清风凄已寒。白露涂前庭，应门重其关。四节相推斥，岁月忽已殚。壮士远出征，戎事将独难。涕泣洒衣裳，能不怀所欢。凉风吹沙砾，霜气何皑皑。明月照缇幕，华灯散炎辉。赋诗连篇章，极夜不知归。君侯多壮思，文雅纵横飞。小臣信顽卤，黾勉安能追。"
  },
  {
    "id": "weijin#2899",
    "title": "赠送从弟诗三首",
    "author": "刘桢",
    "content": "泛泛东流水，磷磷水中石。苹藻生其涯，华叶纷扰溺。采之荐宗庙，可以羞嘉客。岂无园中葵，懿此出深泽。亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。凤皇集南岳，徘徊孤竹根。于心有不厌，奋翅凌紫氛。岂不常勤苦，羞与黄雀群。何时当来仪，将须圣明君。"
  },
  {
    "id": "weijin#2900",
    "title": "晋四厢乐歌二首 王公上寿酒歌",
    "author": "成公绥",
    "content": "上寿酒。乐未央。大晋应天庆。皇帝永无疆。穆穆天子。光临万国。多士盈朝。莫匪俊德。流化罔极。王猷允塞。嘉会置酒。嘉宾充庭。羽旄曜辰极。钟鼓振泰清。百辟朝三朝。彧彧明仪刑。济济锵锵。金振玉声。礼乐具。宴嘉宾。眉寿祚圣皇。景福惟日新。群后戾止。有来雍雍。献酬纳贽。崇此礼容。丰肴万俎。旨酒千钟。嘉乐尽宴乐。福禄咸攸同。乐哉。天下安宁。道化行。风俗清。箫韶作。咏九成。年丰穰。世泰平。至治哉。乐无穷。元首聪明。股肱忠。澍丰泽。扬清风。嘉瑞出。灵应彰。麒麟见。凤凰翔。醴泉涌。流中唐。嘉禾生。穗盈箱。降繁祉。祚圣皇。承天位。统万国。受命应期。授圣德。四世重光。宣开洪业。景克昌。文钦明。德弥彰。肇启晋邦。流祚无疆。泰始建元。凤皇龙兴。龙兴伊何。享祚万乘。奄有八荒。化育黎蒸。图书焕炳。金石有征。德光大。道熙隆。被四表。格皇穹。奕奕万嗣。明明显融。高朗令终。保兹永祚。与天比崇。圣皇君四海。顺人应天期。三叶合重光。泰始开洪基。明曜参日月。功化侔四时。宇宙清且泰。黎庶咸雍熙。善哉雍熙。惟天降命。翼仁佑圣。于穆三皇。载德弥盛。总齐璇玑。光统七政。百揆时序。化若神圣。四海同风。兴至仁。济民育物。拟陶钧。拟陶钧。垂惠润。皇皇群贤。峨峨英俊。德化宣。芬芳播来胤。播来胤。垂后昆。清庙何穆穆。皇极辟四门。皇极辟四门。万机无不综。亹亹翼翼。乐不及荒。饥不遑食。大礼即行。乐无极。登昆仑。上层城。乘飞龙。升泰清。冠日月。佩五星。扬虹霓。建彗旌。披庆云。荫繁荣。览八极。游天庭。顺天地。和阴阳。序四时。曜三光。张帝网。正皇纲。播仁风。流惠康。迈洪化。振灵威。怀万方。纳九夷。朝阊阖。宴紫微。建五旗。罗钟虡。列四县。奏韶武。铿金石。扬旌羽。纵八佾。巴渝舞。咏雅颂。和律吕。于胥乐。乐圣主。化荡荡。清风泄。总英雄。御俊杰。开宇宙。扫四裔。光缉熙。美圣哲。超百代。扬休烈。流景祚。显万世。皇皇显祖。翼世佐时。宁济六合。受命应期。神武鹰扬。大化咸熙。廓开皇衢。用成帝基。光光景皇。无竞惟烈。匡时拯俗。休功盖世。宇宙既康。九域有截。天命降鉴。启祚明哲。穆穆烈考。克明克隽。实天生德。诞膺灵运。肇建帝业。开国有晋。载德奕世。垂庆洪胤。明明圣帝。龙飞在天。与灵合契。通德幽玄。仰化青云。俯育重渊。受灵之祜。于万斯年。"
  },
  {
    "id": "weijin#2901",
    "title": "萼绿华赠诗",
    "author": "羊权",
    "content": "神岳排霄起，飞峰郁千寻。寥笼灵谷虚，琼林蔚萧森。羊生标美秀，弱冠流清音。栖情庄惠津，超形象魏林。扬彩朱门中，内有迈俗心。我与夫子族，源胄同渊池。宏宗分上业，于今各异枝。兰金因好著，三益方觉弥。静寻欣斯会，雅综弥龄祀。谁云幽鉴难，得之方寸里。翘想樊笼外，俱为山岩士。无令腾虚翰，中随惊风起。迁化虽由人，藩羊未易拟。所期岂朝华，岁暮于吾子。"
  },
  {
    "id": "weijin#2902",
    "title": "郭四朝叩船歌四首",
    "author": "许翙",
    "content": "清池带灵岫，长林郁青葱。玄鸟翔幽野，悟言出从容。鼓楫乘神波，稽首希晨风。未获解脱期，逍遥丘山中。浪神九陔外，研道前全真。戢此灵凤羽，藏我华龙鳞。高举方寸物，万吹皆垢尘。顾哀朝生蟪，孰尽汝车轮。游空落飞飙，灵步无形方。圆景焕明霞，九凤唱朝阳。挥翮扇天津，晻蔼庆云翔。遂造太微宇，挹此金梨浆。逍遥玄陔表，不存亦不亡。驾飙舞神霄，披霞带九日。高皇齐龙轮，遂造九华室。神虎洞琼林，风云合成一。开阖幽门户，灵变玄迹灭。"
  },
  {
    "id": "weijin#2903",
    "title": "答嵇康诗二首",
    "author": "阮侃",
    "content": "旦发温泉庐，夕宿宣阳城。顾眄怀惆怅，言思我友生。会遇一何幸，及子遘欢情。交际虽未久，思爱发中诚。良玉须切磋，玙璠就其形。隋珠岂不曜，雕莹启光荣。与子犹兰石，坚芳互相成。庶几弘古道，伐檀俟河清。不谓中离别，飘飘然远征。临舆执手诀，良诲一何精。佳言盈我耳，援带以自铭。唐虞旷千载，三代不我并。洙泗久已往，微言谁为听。曾参易箦毙，仲由结其缨。晋楚安足慕，屡空守以贞。潜龙尚泥蟠，神龟隐其灵。庶保吾子言，养真以全生。东野多所患，暂往不久停。幸子无损思，逍遥以自宁。双美不易居，嘉会故难常。爰自憩斯土，与子遘兰芳。常愿永游集，拊翼同回翔。不悟卒永离，一别为异乡。四牡一何速，征人去路长。顾步怀想像，游目屡太行。抚轸增叹息，念子安能忘。恬和为道基，老氏恶强梁。患至有身灾，荣子知所康。蟠龟实可乐，明戒在刳肠。新诗何笃穆，申咏增恺忨。舒检诏良讯，终然永厌藏。还誓必不食，复得同林房。愿子荡忧虑，无以情自伤。候路忘所次，聊以酬来章。"
  },
  {
    "id": "weijin#2904",
    "title": "咏史诗二首",
    "author": "阮瑀",
    "content": "误哉秦穆公，身没从三良。忠臣不违命，随躯就死亡。低头窥圹户，仰视日月光。谁谓此可处，恩义不可忘。路人为流涕，黄鸟鸣高桑。燕丹善勇士，荆轲为上宾。图尽擢匕首，长驱西入秦。素车驾白马，相送易水津。渐离击筑歌，悲声感路人。举坐同咨嗟，叹气若青云。"
  },
  {
    "id": "weijin#2906",
    "title": "歌二首 采薪者歌",
    "author": "阮籍",
    "content": "日没不周西，月出丹渊中。阳精蔽不见，阴光代为雄。亭亭在须臾，厌厌将复隆。离合云雾兮，往来如飘风。富贵俯仰间，贫贱何必终。留侯起亡虏，威武赫荒夷。邵平封东陵，一旦为布衣。枝叶托根柢，死生同盛衰。得志从命升，失势与时隤。寒暑代征迈，变化更相推。祸福无常主，何忧身无归。推兹由斯理，负薪又何哀。天地解兮六合开。星辰陨兮日月颓。我腾而上将何怀。"
  },
  {
    "id": "weijin#2908",
    "title": "别诗二首",
    "author": "应玚",
    "content": "朝云浮四海，日暮归故山。行役怀旧土，悲思不能言。悠悠涉千里，未知何时旋。浩浩长河水，九折东北流。晨夜赴沧海，海流亦何抽。远适万里道，归来未有由。临河累太息，五内怀伤忧。"
  },
  {
    "id": "weijin#2910",
    "title": "百一诗 其十九",
    "author": "应璩",
    "content": "槥车在道路，征夫不得休。有酒流如川，有肉积如岑。革带绳为续，履舄穿无底。山风寒折骨，目面尽生疮。"
  },
  {
    "id": "weijin#2911",
    "title": "游侠篇",
    "author": "张华",
    "content": "翩翩四公子。浊世称贤名。龙虎相交争。七国并抗衡。食客三千馀。门下多豪英。游说朝夕至。辩士自纵横。孟尝东出关。济身由鸡鸣。信陵西反魏。秦人不窥兵。赵胜南诅楚。乃与毛遂行。黄歇北适秦。太子还入荆。美哉游侠士。何以尚四卿。我则异于是。好古师老彭。"
  },
  {
    "id": "weijin#2913",
    "title": "答何劭诗三首",
    "author": "张华",
    "content": "吏道何其迫，窘然坐自拘。缨緌为徽纆，文宪焉可逾。恬旷苦不足，烦促每有馀。良朋贻新诗，示我以游娱。穆如洒清风，焕若春华敷。自昔同寮采，于今比园庐。衰疾近辱殆，庶几并悬舆。散发重阴下，抱杖临清渠。属耳听莺鸣，流目玩鯈鱼。从容养馀日，取乐于桑榆。洪钧陶万类，大块禀群生。明暗信异姿，静躁亦殊形。自予及有识，志不在功名。虚恬窃所好，文学少所经。忝荷既过任，白日已西倾。道长苦智短，责重困才轻。周任有遗规，其言明且清。负乘为我戒，夕惕坐自惊。是用感嘉贶，写心出中诚。发篇虽温丽，无乃违其情。驾言归外庭，放志永栖迟。相伴步园畴，春草郁郁滋。荣观虽盈目，亲友莫与偕。悟物增隆思，结恋慕同侪。援翰属新诗，永欢有馀怀。"
  },
  {
    "id": "weijin#2914",
    "title": "情诗五首",
    "author": "张华",
    "content": "北方有佳人，端坐鼓鸣琴。终晨抚管弦，日夕不成音。忧来结不解，我思存所钦。君子寻时役，幽妾怀苦心。初为三载别，于今久滞淫。昔耶生户牖，庭内自成阴。翔鸟鸣翠偶，草虫相和吟。心悲易感激，俯仰泪流衿。愿托晨风翼，束带侍衣衾。明月曜清景，昽光照玄墀。幽人守静夜，回身入空帷。束带俟将朝，廓落晨星稀。寐假交精爽，觌我佳人姿。巧笑媚欢靥，联娟眸与眉。寤言增长叹，凄然心独悲。清风动帷帘，晨月叹幽房。佳人处遐远，兰室无容光。襟怀拥虚景，轻衾覆空床。居欢惜夜促，在戚怨宵长。拊枕独啸叹，感慨心内伤。君居北海阳，妾在江南阴。悬邈修涂远，山川阻且深。承欢注隆爱，结分投所钦。衔恩笃守义，万里托微心。游目四野外，逍遥独延伫。兰蕙缘清渠，繁华荫绿渚。佳人不在兹，取此欲谁与。巢居知风寒，穴处识阴雨。不曾远别离，安知慕俦侣。"
  },
  {
    "id": "weijin#2915",
    "title": "杂诗三首",
    "author": "张华",
    "content": "晷度随天运，四时互相承。东壁正昏中，涸阴寒节升。繁霜降当夕，悲风中夜兴。朱火青无光，兰膏坐自凝。重衾无暖气，挟纩如怀冰。伏枕终遥昔，寤言莫予应。永思虑崇替，慨然独拊膺。逍遥游春宫，容与缘池阿。白苹齐素叶，朱草茂丹华。微风摇蕖若，层波动芰荷。荣彩曜中林，流馨入绮罗。王孙游不归，修路邈以遐。谁与玩遗芳，伫立独咨嗟。荏苒日月运，寒暑忽流易。同好逝不存，迢迢远离析。房栊自来风，户庭无行迹。蒹葭生床下，蛛蝥网四壁。怀思见不隆，感物重郁积。游雁比翼翔，归鸿知接翮。来哉彼君子，无然徒自隔。"
  },
  {
    "id": "weijin#2916",
    "title": "游仙诗四首",
    "author": "张华",
    "content": "云霓垂藻旒，羽袿扬轻裾。飘登清云间，论道神皇庐。箫史登凤音，王后吹鸣竽。守精味玄妙，逍遥无为墟。玉佩连浮星，轻冠结朝霞。列坐王母堂，艳体餐瑶华。湘妃咏涉江，汉女奏阳阿。乘云去中夏，随风济江湘。亹亹陟高陵，遂升玉峦阳。云娥荐琼石，神妃侍衣裳。游仙迫西极，弱水隔流沙。云榜鼓雾柂，飘忽陵飞波。"
  },
  {
    "id": "weijin#2917",
    "title": "招隐诗二首",
    "author": "张华",
    "content": "隐士托山林，遁世以保真。连惠亮未遇，雄才屈不伸。栖迟四野外，陆沈背当时。循名掩不著，藏器待无期。羲和策六龙，弭节越崦嵫。盛年俯仰过，忽若振轻丝。"
  },
  {
    "id": "weijin#2919",
    "title": "晋正德大豫舞歌二首 正德舞歌",
    "author": "张华",
    "content": "曰皇上天，玄鉴惟光。神器周回，五德代章。祚命于晋，世有哲王。弘济区夏，陶甄万方。大明垂耀，旁烛无疆。蚩蚩庶类，风德永康。皇道惟清，礼乐斯经。金石在县，万舞在庭。象容表庆，协律被声。轶武超沪，取节六英。同进退让，化渐无形。大和宣洽，通于幽冥。惟天之命，符运有归。赫赫大晋，三后重晖。继明绍世，光抚九围。我皇绍期，遂在璇玑。群生属命，奄有庶邦。慎徽五典，玄教遐通。万方同轨，率土咸雍。爰制大豫，宣德舞功。醇化既穆，王道协隆。仁及草木，惠加昆虫。亿兆夷人，悦仰皇风。不显大业，永世弥崇。"
  },
  {
    "id": "weijin#2920",
    "title": "杂诗十首",
    "author": "张协",
    "content": "秋夜凉风起，清气荡暄浊。蜻蛚吟阶下，飞蛾拂明烛。君子从远役，佳人守茕独。离居几何时，钻燧忽改木。房栊无行迹，庭草萋以绿。青苔依空墙，蜘蛛网四屋。感物多所怀，沈忧结心曲。大火流坤维，白日驰西陆。浮阳映翠林，回飙扇绿竹。飞雨洒朝兰，轻露栖业菊。龙蛰暄气凝，天高万物肃。弱条不重结，芳蕤岂再馥。人生瀛海内，忽如鸟过目。川上之欢逝，前修以自勖。金风扇素节，丹霞启阴期。腾云似涌烟，密雨如散丝。寒花发黄采，秋草含录滋。闲居玩万物，离群恋所思。案无萧氏牍，庭无贡公綦。高尚遗王侯，道积自成基。至人不婴物，馀风足染时。朝霞迎白日，丹气临旸谷。翳翳结繁云，森森散雨足。轻风摧劲草，凝霜竦高木。密叶日夜疏，丛林森如束。畴昔叹时迟，晚节悲年促。岁暮怀百忧，将从季主卜。昔我资章甫，聊以适诸越。行行入幽荒，瓯骆从祝发。穷年非所用，此货将安设。瓴甋夸玙璠，鱼目笑明月。不见郢中歌，能否居然别。阳春无和者，巴人皆下节。流俗多昏迷，此理谁能察。朝登鲁阳关，狭路峭且深。流涧万馀丈，围木数千寻。咆虎响穷山，鸣鹤聒空林。凄风为我啸，百籁坐自吟。感物多思情，在险易常心。劫来戒不虞，挺辔越飞岑。王阳驱九折，周文走岑崟。经阻贵勿迟，此理著来今。此乡非吾地，此郭非吾城。羁旅无定心，翩翩如悬旌。出睹军马阵，入闻鞞鼓声。常惧羽檄飞，神武一朝征。长铗鸣鞘中，烽火列边亭。舍我衡门衣，更被缦胡缨。畴昔怀微志，帷幕窃所经。何必操干戈，堂上有奇兵。折冲樽俎间，制胜在两楹。巧迟不足称，拙速乃垂名。述职投边城，羁束戎旅间。下车如昨日，望舒四五圆。借问此何时，胡蝶飞南园。流波恋旧浦，行云思故山。闽越衣文蛇，胡马愿度燕。风土安所习，由来有固然。结宇穷冈曲，耦耕幽薮阴。荒庭寂以间，幽岫峭且深。凄风起东谷，有渰兴南岑。虽无箕毕期，肤寸自成霖。泽雉登垄雊，寒猿拥条吟。溪壑无人迹，荒楚郁萧森。投耒循岸垂，时闻樵采音。重基可拟志，回渊可比心。养真尚我为，道胜贵陆沈。游思竹素园，寄辞翰墨林。墨蜧跃重渊，商羊舞野庭。飞廉应南箕，丰隆迎号屏。云根临八极，雨足洒四溟。霖沥过二旬，散漫亚九龄。阶下伏拉涌，堂上水衣生。洪潦浩方割，人怀昏垫情。沈液漱陈根，绿叶腐秋茎。里无曲突烟，路无行轮声。环堵自颓毁，垣闾不隐形。尺烬重寻桂，红粒贵瑶琼。君子守固穷，在约不爽贞。虽荣田方赠，惭为沟壑名。取志于陵子，比足黔娄生。"
  },
  {
    "id": "weijin#2921",
    "title": "七哀诗二首",
    "author": "张载",
    "content": "北芒何垒垒。高陵有四五。借问谁家坟。皆云汉世主。恭文遥相望。原陵郁膴膴。季世丧乱起。贼盗如豺虎。毁壤过一抔。便房启幽户。珠柙离玉体。珍宝见剽虏。园寝化为墟。周墉无遗堵。蒙茏荆棘生。蹊径登童竖。狐兔窟其中。芜秽不复扫。颓陇并垦发。萌隶营农圃。昔为万乘君。今为丘中土。感彼雍门言。凄怆哀今古。秋风吐商气，萧瑟扫前林。阳鸟收和响，寒蝉无馀音。白露中夜结，木落柯条森。先光驰北陆，浮景忽西沈。顾望无所见，唯睹松柏阴。肃肃高桐枝，翩翩栖孤禽。仰听离鸿鸣，俯闻蜻蛚吟。哀人易感伤，触物增悲心。丘陇日已远，缠绵弥思深。忧来令发白，谁云愁可任。徘徊向长风，泪下沾衣襟。"
  },
  {
    "id": "weijin#2922",
    "title": "拟四愁诗四首",
    "author": "张载",
    "content": "我所思兮在南巢，欲往从之巫山高。登崖远望涕泗交，我之怀矣心伤劳。佳人遗我筒中布，何以赠之流黄素。愿因飘风超远路，终然莫致增永慕。我所思兮在朔湄，欲往从之白雪霏。登崖永眺涕泗颓，我之怀矣心伤悲。佳人遗我云中翮，何以赠之连城璧。愿因归鸿超遐隔，终然莫致增永积。我所思兮在陇原。欲往从之隔秦山。登崖远望涕泗连。我之怀矣心伤烦。佳人遗我双角端。何以赠之雕玉环。愿因行云超重峦。终然莫致增永叹。我所思兮在营州，欲往从之路阻修。登崖远望涕泗流，我之怀矣心伤忧。佳人遗我绿绮琴，何以赠之双南金。愿因流波超重深，终然莫致增永吟。"
  },
  {
    "id": "weijin#2923",
    "title": "杂诗三首",
    "author": "张翰",
    "content": "暮春和气应，白日照园林。青条若总翠，黄华如散金。嘉卉亮有观，顾此难久耽。延颈无良涂，顿足托幽深。荣与壮俱去，贱与老相寻。观乐不照颜，惨怆发讴吟。讴吟何嗟及，古人可慰心。东邻有一树，三纪裁可拱。无花复无实，亭亭云中竦。隙禽不为巢，短翮莫肯任。忽有一飞鸟，五杂英华华。一鸣众鸟至，再鸣众鸟罗。长鸣摇羽翼，百鸟互相和。"
  },
  {
    "id": "weijin#2924",
    "title": "咏德诗三首",
    "author": "张翼",
    "content": "运形不标异，澄怀恬无欲。座可栖王侯，门可回金毂。风来咏逾清，鳞萃渊不浊。斯乃玄中子，所以矫逸足。何必玩幽间，青衿表离俗。百龄苟未遐，昨辰亦非促。曦腾望舒映，曩今迭相烛。一世皆逆旅，安悼电往速。区区虽非党，兼忘混砾玉。恪神罔业秽，要在夷心曲。灵飙起回浪，飞云腾逆鳞。苟擢南阳秀，固集三造宾。缅怀结寂夜，味藻咏终晨。延伫时无遘，谁与拂流尘。眇情寄极眄，萧条独遨神。相忘东溟里，何晞西潮津。我崇道无废，长谣想义人。遥遁播荆衡，杖策憩南郢。遭动透浪迹，遇靖恬夷性。拊卷从老语，挥纶与庄咏。遐眺独缅想，萧神飙尘正。时无喜惠偶，绝韵将谁听。习子茂芳标，有欣徽音令。颖敷陵霜倩，葩熙三春盛。拂翮期宵翔，岂与桑榆竞。我混不材姿，遗情忘雕映。虽非峄阳椅，聊以翮泗磬。"
  },
  {
    "id": "weijin#2925",
    "title": "赠沙门竺法頵三首",
    "author": "张翼",
    "content": "郁郁华阳岳，绝云抗飞峰。峭壁溜灵泉，秀岭森青松。悬岩廓峥嵘，幽谷正寥笼。丹崖栖奇逸，碧室禅六通。泊寂清神气，绵眇矫妙纵。止观著无无，还净滞空空。外物岂大悲，独往非玄同。不见舍利弗，受屈维摩公。至人如影响，灵慧陶意劫。应方恢权化，兆类蒙慈悦。冥冥积尘昧，永在岩底闭。废聪无通照，遗形不洞灭。明哉如来降，豁矣启潜穴。幽精沦朽壤，孰若阿维察。遥谢晞玄畴，何为自矜洁。邈邈庆成标，峨峨浮云岭。峻盖十二岳，独秀阎浮境。丹流环方基，瑶堂临峭顶。涧滋甘泉液，崖蔚芳芝颖。翘翘羡化伦，眇眇陵岩正。肃拱望妙觉，呼吸晞龄永。苟能夷冲心，所憩靡不净。万物可逍遥，何必栖形影。勉寻大乘轨，练神超勇猛。"
  },
  {
    "id": "weijin#2926",
    "title": "补亡诗六首 南陔",
    "author": "束皙",
    "content": "循彼南陔，言采其兰。眷恋庭闱，心不遑安。彼居之子，冈或游盘。馨尔夕膳，絜尔晨餐。循彼南陔，厥草油油。彼居之子，色思其柔。眷恋庭闱，心不遑留。馨尔夕膳，絜尔晨羞。有獭有獭，在河之涘。凌波赴汨，噬鲂捕鲤。嗷嗷林乌，受哺于子。养隆敬薄，惟禽之似。勖增尔虔，以介丕祉。白华朱萼，被于幽薄。粲粲门子，如磨如错。终晨三省，匪惰其恪。白华绛趺，在陵之陬。倩倩士子，涅而不渝。竭诚尽敬，亹亹忘劬。白华玄足，在丘之曲。堂堂处子，无营无欲。鲜侔晨葩，莫之黠辱。黮黮重云，习习和风。黍华陵巅，麦秀丘中。靡田不播，九谷斯丰。奕奕玄霄，蒙蒙甘溜。黍发稠华，禾挺其秀。靡田不殖，九谷斯茂。无高不播，无下不植。芒芒其稼，参参其穑。蓄我王委，充我民食。玉烛阳明，显猷翼翼。荡荡夷庚，物则由之。蠢蠢庶类，王亦柔之。道之既由，化之既柔。木以秋零，草以春抽。兽在于草，鱼跃顺流。四时递谢，八风代扇。纤阿案晷，星变基躔。五纬不愆，六气无易。愔愔我王，绍文之迹。瞻彼崇丘，其林蔼蔼。植物斯高，动类斯大。周风既洽，王猷允泰。漫漫方舆，回回洪覆。何类不繁，何生不茂。物极其性，人永其寿。恢恢大圆，茫茫九壤。资生仰化，于何不养。人无道夭，物极则长。肃肃君子，由仪率性。明明后辟，仁以为政。鱼游清沼，鸟萃平林。濯鳞鼓翼，振振其音。宾写尔诚，主竭其心。时之和矣，何思何修。文化内辑，武功外悠。"
  },
  {
    "id": "weijin#2928",
    "title": "云林与众真吟诗十一首",
    "author": "杨羲",
    "content": "驾欻敖八虚，回宴东华房。阿母延轩观，朗啸蹑灵风。我为有待来，故乃越沧浪。乘飙溯九天，息驾三秀岭。有待徘徊盼，无待故当净。沧浪奚足劳，孰若越玄井。写我金庭馆，解驾三秀畿。夜芝披华峰，咀嚼充长饥。高唱无逍遥，冬兴有待歌。空同酬灵音，无待将如何。朝游郁绝山，夕偃高晖堂。振辔步灵锋，无近于沧浪。玄井三仞际，我马无津梁。倏欻九万间，八维已相望。有待非至无，灵音有所丧。龙旗舞太虚，飞轮五岳阿。所在皆逍遥，有感兴冥歌。无待愈有待，相遇故得和。沧浪奚足辽，玄井不为多。郁绝寻步间，俱会四海罗。岂若绝明外，三劫方一过。纵酒观群惠，倏忽四落周。不觉所以然，实非有待游。相遇皆欢乐，不遇亦不忧。纵影玄空中，两会自然畴。驾欻发西华，无待有待间。或眄五岳峰，或濯天河津。释轮寻虚舟，所在皆缠绵。芥子忽万顷，中有须弥山。大小固无殊，远近同一缘。彼作有待来，我作无待亲。无待太无中，有待太有际。大小同一波，远近齐一会。鸣弦玄霄颠，吟啸运八气。奚不酣灵液，眄目娱九裔。有无得玄运，二待亦相盖。偃息东华静，扬軿运八方。俯眄丘垤间，莫觉五岳崇。灵阜齐渊泉，大小忽相从。长短无少多，大椿须臾终。奚不委天命，纵神任空洞。控飙扇太虚，八景飞高清。仰浮紫尘外，俯看绝落冥。玄心空同间，上下弗流停。无待两际中，有待无所营。体无则能死，体有则摄生。东宾会高唱，二待奚足争。命驾玉锦轮，舞辔仰徘徊。朝游朱火宫，夕宴夜光池。浮景清霞杪，八龙正参差。我作无待游，有待辄见随。高会佳人寝，二待互是非。有无非有定，待待各自归。"
  },
  {
    "id": "weijin#2929",
    "title": "中候王夫人诗三首",
    "author": "杨羲",
    "content": "八途会无宗，乘运观嚣罗。化浮尘中际，解衿有道家。骋烟忽未倾，携真造灵阿。虚景盘琼轩，玄钧作凤歌。适路无轨滞，神音舞云波。齐德秀玉景，何用世间多。坦夷观天真，去累纵众情。体寂废机驷，崇有则摄生。焉得齐物子，委运任所经。登軿发东华，扇飙舞太玄。飞辔腾九万，八落亦已均。暂眄山水际，窈窕灵岳间。同风自齐气，道合理亦亲。龙芝永遐龄，内观摄天真。东岑可长净，何为物所缠。"
  },
  {
    "id": "weijin#2930",
    "title": "方丈台昭灵李夫人诗三首",
    "author": "杨羲",
    "content": "云墉带天构，七气焕天冯。琼扉启晨鸣，九音绛枢中。紫霞兴朱门，香烟生绿窗。四驾舞虎旗，青軿掷玄空。华盖随云列，落凤控六龙。策景五岳阿，三素眄君房。适闻臊秽气，万浊污我胸。臭物薰精神，嚣尘互相冲。明玉皆璀烂，何独盛德躬。高揖苦不早，坐地自生虫。飞轮高晨台，控辔玄垄隅。手携紫皇袂，倏忽八风驱。玉华翼绿帏，青裙扇翠裾。冠轩焕崔嵬，佩玲带月珠。薄入风尘中，塞鼻逃当涂。臭腥凋我气，百阿令心徂。何不飙然起，萧萧步太虚。"
  },
  {
    "id": "weijin#2931",
    "title": "为顾彦先赠妇往返诗四首",
    "author": "陆云",
    "content": "我在三川阳，子居五湖阴。山海一何旷，譬彼飞与沈。目想清惠姿，耳存淑媚音。独寐多远念，寤言抚空衿。彼美同怀子，非尔谁为心。悠悠君行迈，茕茕妾独止。山河安可逾，永路隔万里。京师多妖冶，粲粲都人子。雅步袅纤腰，巧笑发皓齿。佳丽良可美，衰贱焉足纪。远蒙眷顾言，衔恩非望始。翩翩飞蓬征，郁郁寒木荣。游止固殊性，浮沈岂一情。隆爱结在昔，信誓贯三灵。秉心金石固，岂从时俗倾。美目逝不顾，纤腰徒盈盈。何用结中款，仰指北辰星。浮海难为水，游林难为观。容色贵及时，朝华忌日晏。皎皎彼姝子，灼灼怀春粲。西城善稚舞，总章饶清弹。鸣簧发丹唇，朱弦绕素腕。轻裾犹电挥，双袂如霞散。华容溢藻幄，哀响入云汉。知音世所希，非君谁能赞。弃置北辰星，问此玄龙焕。时暮复何言，华落理必贱。"
  },
  {
    "id": "weijin#2932",
    "title": "赠顾骠骑诗二首·思文",
    "author": "陆云",
    "content": "思文祁阳，祁阳克畯。天锡纯嘏，宣兹义问。德音既烈，海外有奋。既奋斯音，祗敬厥德。昭治其家，覃及邦国。永肇仪刑，俾民惟则。文王在上，太姒思齐。鲁侯克昌，亦赖令妻。鉴神有顾，苹蘩在斯。祁阳载天，作之伉俪。在虞之胄，实惟有姚。颖艳玉秀，华茂桃夭。居显祗明，在灵格幽。清尘熠烁，淑心绸缪。爰及祁阳，惟德之周。其德伊何，和贞虔告。师民履素，言谋虑度。钟鼓思乐，靖端夙效。考休攸嫔，来嫁于顾。羔羊执贽，玉帛有辉。百两集止，之子于归。宗姻风从，娣侄云回。祁阳顾之，焕其盈闱。既曰归止，式扬好音。言观河洲，有集于林。思乐葛藟，薄采其蕈。疾彼攸遂，乃孚惠心。惠心既孚，有恪中馈。敦此众斯，永锡嗣类。载延窈窕，用和寤寐。神之听之，胤祚来尔。昔周之隆，有任有姒。内刑圣敬，外崇多士。今我淑人，实亮君子。亹亹翼翼，亦继斯祉。宜尔子孙，福禄盈止。"
  },
  {
    "id": "weijin#2933",
    "title": "赠顾彦先",
    "author": "陆云",
    "content": "玄黄挺秀，诞受至真。行该其高，德备其新。光莹之伟，隋卞同珍。腾都之骏，龙凤合尘。皇皇明哲，应期继声。华映殊域，实镇天庭。入辅出辅，干干靡宁。夏发凉台，我雨我暑。冬违邦族，风霜是处。嗟彼独宿，谁与晤语。飘遥艰辛，非禹孰举。言念君子，怅惟心楚。悠悠山川，骁骁征遐。陟升嶕峣，降涉洪波。言无不利，乘崄而嘉。人怀思虑，我保其和。邂逅相遇，良愿乃从。不逢知己，谁济予躬。莫攀莫附，愧我高风。时过年迈，晻冉桑榆。晞光赖润，亦在斯须。假我夷涂，顿不忘驱。泛予津川，桴不失浮。无爱馀辉，遂暗东嵎。幽幽东嵎，恋彼西归。瞻仪情感，聆音心悲。之子于迈，夙夜京畿。王事多难，仲焉徘徊。"
  },
  {
    "id": "weijin#2934",
    "title": "芙蓉诗",
    "author": "陆云",
    "content": "盈盈荷上露，灼灼如明珠。寝共织成被，絮以同攻绵。夏摇比翼扇。冬坐比肩毡。衣用双绢，寝无绛帱。"
  },
  {
    "id": "weijin#2935",
    "title": "杂诗二首",
    "author": "陆冲",
    "content": "命驾遵长途，绵邈途难寻。我行一何艰，山川阻且深。洿泽无夷轨，重峦有层阴。零雨淹中路，玄云蔽高岑。俯悼孤行兽，仰欢偏翔禽。空谷回悲响，流风漂哀音。羁旅淹留人，怅望愁我心。肆观野原外，放心希太和。景岳造天汉，丰林冒重阿。清芬乘风散，艳藻映渌波。"
  },
  {
    "id": "weijin#2936",
    "title": "挽歌诗三首",
    "author": "陆机",
    "content": "卜择考休贞，嘉命咸在兹。夙驾警徒御，结辔顿重基。龙㡛被广柳，前驱矫轻旗。殡宫何嘈嘈，哀响沸中闱。中闱且勿欢，听我薤露诗。死生各异伦，祖载当有时。舍爵两楹位，启殡进灵轜。饮饯觞莫举，出宿归无期。帷衽旷遗影，栋宇与子辞。周亲咸奔凑，友朋自远来。翼翼飞轻轩，骎骎策素骐。按辔遵长薄，送子长夜台。呼子子不闻，泣子子不知。叹息重榇侧，念我畴昔时。三秋犹足收，万世安可思。殉没身易亡，救子非所能。含言言哽咽，挥涕涕流离。流离亲友思，惆怅神不泰。素骖伫轜轩，玄驷骛飞盖。哀鸣兴殡宫，回迟悲野外。魂舆寂无响，但见冠与带。备物象平生，长旌谁为旆。悲风徽行轨，倾云结流霭。振策指灵丘，驾言从此逝。重阜何崔嵬，玄庐窜其间。磅礴立四极，穹隆放苍天。侧听阴沟涌，卧观天井悬。圹宵何寥廓，大暮安可晨。人往有返岁，我行无归年。昔居四民宅，今托万鬼邻。昔为七尺躯，今成灰与尘。金玉素所佩，鸿毛今不振。丰肌飨蝼蚁，妍姿永夷泯。寿堂延魑魅，虚无自相宾。蝼蚁尔何怨，魑魅我何亲。拊心痛荼毒，永叹莫为陈。"
  },
  {
    "id": "weijin#2937",
    "title": "赠尚书郎顾彦先诗二首",
    "author": "陆机",
    "content": "大火贞朱光，积阳熙自南。望舒离金虎，屏翳吐重阴。凄风迕时序，苦雨遂成霖。朝游忘轻羽，夕息忆重衾。感物百忧生，缠绵自相寻。与子隔萧墙，萧墙阻且深。形影旷不接，所托声与音。音声日夜阔，何用慰吾心。朝游游层城，夕息旋直庐。迅雷中霄激，惊电光夜舒。玄云拖朱阁，振风薄绮疏。丰注溢修霤，潢潦浸阶除。停阴结不解，通衢化为渠。沈稼湮梁颍，流民溯荆徐。眷言怀桑梓，无乃将为鱼。"
  },
  {
    "id": "weijin#2938",
    "title": "为顾彦先赠妇诗二首",
    "author": "陆机",
    "content": "辞家远行游，悠悠三行里。京洛多风尘，素衣化为缁。循身悼忧苦，感念同怀子。隆思乱心曲，沈欢滞不起。欢沈难克兴，心乱谁为理。愿假归鸿翼，翻飞浙江汜。东南有思妇，长叹充幽闼。借问叹何为，佳人渺天末。游宦久不归，山川修且阔。形影参商乖，音息旷不达。离合非有常，譬彼弦与筈。愿保金石躯，慰妾长饥渴。"
  },
  {
    "id": "weijin#2939",
    "title": "赴洛道中作诗二首",
    "author": "陆机",
    "content": "总辔登长路，呜咽辞密亲。借问子何之，世网婴我身。永叹遵北渚，遗思结南津。行行遂已远，野途旷无人。山泽纷纡馀，林薄杳阡眠。虎啸深谷底，鸡鸣高树巅。哀风中夜流，孤兽更我前。悲情触物感，沈思郁缠绵。伫立望故乡，顾影凄自怜。远游越山川，山川修且广。振策陟崇丘，安辔遵平莽。夕息抱影寐，朝徂衔思往。顿辔倚高岩，侧听悲风响。清露坠素辉，明月一何朗。抚枕不能寐，振衣独长想。"
  },
  {
    "id": "weijin#2940",
    "title": "园葵诗二首",
    "author": "陆机",
    "content": "种葵北园中，葵生郁萋萋。朝荣东北倾，夕颖西南晞。零露垂鲜泽，朗月耀其辉。时逝柔风戢，岁暮商猋飞。曾云无温夜，严霜有凝威。幸蒙高墉德，玄景荫素蕤。丰条并春盛，落叶后秋衰。庆彼晚凋福，忘此孤生悲。翩翩晚凋葵，孤生寄北蕃。被蒙复露惠，微躯后时残。庇足周一智，生理各万端。不若闻道易，但伤知命难。"
  },
  {
    "id": "weijin#2941",
    "title": "招隐诗二首",
    "author": "陆机",
    "content": "驾言寻飞遁，山路郁盘桓。芳兰振蕙叶，玉泉涌微澜。嘉卉献时服，灵术进朝餐。寻山求逸民，穹谷幽且遐。清泉荡玉渚，文鱼跃中波。"
  },
  {
    "id": "weijin#2942",
    "title": "诗",
    "author": "陆机",
    "content": "太素卜令宅，希微启奥基。玄冲纂懿文，虚无承先师。澄神玄漠流，栖心太素域。弭节欣高视，俟我大梦觉。老蚕晚绩缩，老女晚嫁辱。曾不如老鼠，翻飞成蝙蝠。轨迹未及安，长辔忽已整。道遐觉日短，忧深使心褊。物情竞纷纭，至理自宜贯。达观傥不融，居然见真赝。惆怅怀平素，岂乐于兹同。岂宴栖末景，游豫蹑馀踪。"
  },
  {
    "id": "weijin#2943",
    "title": "诗 其七",
    "author": "陆机",
    "content": "佳谷垂金颖。石龟尚怀海，我宁忘故乡。"
  },
  {
    "id": "weijin#2944",
    "title": "百年歌十首",
    "author": "陆机",
    "content": "一十时。颜如蕣华晔有晖。体如飘风行如飞。娈彼孺子相追随。终朝出游薄暮归。六情逸豫心无违。清酒将炙奈乐何。清酒将炙奈乐何。二十时。肤体彩泽人理成。美目淑貌灼有荣。被服冠带丽且清。光车骏马游都城。高谈雅步何盈盈。清酒将炙奈乐何。清酒将炙奈乐何。三十时。行成名立有令闻。力可扛鼎志干云。食如漏卮气如熏。辞家观国综典文。高冠素带焕翩纷。清酒将炙奈乐何。清酒将炙奈乐何。四十时。体力克壮志方刚。跨州越郡还帝乡。出入承明拥大珰。清酒将炙奈乐何。清酒将炙奈乐何。五十时。荷旄仗节镇邦家。鼓钟嘈囋赵女歌。罗衣綷粲金翠华。言笑雅舞相经过。清酒将炙奈乐何。清酒将炙奈乐何。六十时。年亦耆艾业亦隆。骖驾四牡入紫宫。轩冕婀那翠云中。子孙昌盛家道丰。清酒将炙奈乐何。清酒将炙奈乐何。七十时。精爽颇损膂力愆。清水明镜不欲观。临乐对酒转无欢。揽形修发独长叹。八十时。明已损目聪去耳。前言往行不复纪。辞官致禄归桑梓。安车驷马入旧里。乐事告终忧事始。九十时。日告耽瘁月告衰。形体虽是志意非。言多谬误心多悲。子孙朝拜或问谁。指景玩日虑安危。感念平生泪交挥。百岁时。盈数已登肌肉单。四支百节还相患。目若浊镜口垂涎。呼吸嚬蹙反侧难。茵褥滋味不复安。"
  },
  {
    "id": "weijin#2945",
    "title": "答陆士龙诗四首·鸳鸯",
    "author": "郑丰",
    "content": "鸳鸯于飞，在江之浚。和音交畅，拊翼双起。朝游兰池，夕宿兰沚。清风翕习，扇彼兰茝。凌云高厉，载翔载止。鸳鸯于飞，载飞载吟。有郁浚薮，实惟桂林。芳条高茂，华繁垂阴。爰翱爰翔，爰甜其南。有馥其芬，协我好音。鸳鸯于飞，乘云高翔。有嘤其友，戢翼未翔。澹淡素波，容与趋倡。虽曰戢止，和音远扬。我有好爵，与子偕尝。鸳鸯于飞，徘徊翩翻。载颉载颃，顾侣鸣群。有郁兰皋，冽彼清源。驾言游之，聊乐我云。思与佳人，齐欢顺川。鸳鸯于飞，或矫或游。习习谷风，扇彼清流。春草扬翘，鼋鱼沉浮。感物兴想，我心长忧。谁谓河广，曾不容舟。企予望之，搔首踟蹰。鸳鸯于飞，载和其鸣。怀尔好音，寘我中情。人亦有言，心得遗形。授我木瓜，报尔瑶琼。匪系曰报，永好千龄。"
  },
  {
    "id": "weijin#2946",
    "title": "晋正德大豫舞歌二首 正德舞歌",
    "author": "荀勖",
    "content": "人文垂则，盛德有容。声以依咏，舞以象功。干戚发挥，节以笙镛。羽籥云会，翊宣令踪。敷美尽善，允协时邕。焕炳其章，光乎万邦。万邦洋洋，承我晋道。配天作享，元命有造。上化如风，民应如草。穆穆斌斌，形于缀兆。文武旁作，庆流四表。无竞维烈，永世是绍。豫顺以动，大哉惟时。时迈其仁，世载邕熙。兆我区夏，宣文是基。大业惟新，我皇隆之。重光累晖，钦明文思。迄用有成，惟晋之祺。穆穆圣皇，受命既固。品物咸宁，芳烈云布。文教旁通，笃以淳素。玄化洽畅，被之暇豫。作乐崇德，同美韶沪。睿邈幽遐，式遵王度。"
  },
  {
    "id": "weijin#2947",
    "title": "讽谏诗二首",
    "author": "赵整",
    "content": "昔闻孟津河，千里作一曲。此水本自清，是谁搅令浊。北园有一树，布叶垂重阴。外虽饶棘刺，内实有赤心。"
  },
  {
    "id": "weijin#2948",
    "title": "三月三日应诏诗二首",
    "author": "闾丘冲",
    "content": "暮春之月，春服既成。阳升土润，冰涣川盈。馀萌达壤，嘉木敷荣。后皇宣游，既宴且宁。光光华辇，诜诜从臣。微风扇秽，朝露翳尘。上荫丹幄，下藉文茵。临川挹盥，濯故洁新。俯镜清流，仰睇天津。蔼蔼华林，岩岩景阳。业业峻宇，奕奕飞梁。垂荫倒景，若沈若翔。浩浩白水，泛泛龙舟。皇在灵沼，百辟同游。击棹清歌，鼓枻行酬。闻乐咸和，具醉斯柔。在昔帝虞，德被遐荒。干戚在庭，苗民来王。今我哲后，古圣齐芳。惠此中国，以绥四方。元首既明，股肱惟良。乐酒今日，君子惟康。"
  },
  {
    "id": "weijin#2949",
    "title": "室思诗六章",
    "author": "徐干",
    "content": "沉阴结愁忧，愁忧为谁兴。念与君生别，各在天一方。良会未有期，中心摧且伤。不聊忧餐食，慊慊常饥空。端坐而无为，仿佛君容光。峨峨高山首，悠悠万里道。君去日已远，郁结令人老。人生一世间，忽若暮春草。时不可再得，何为自愁恼。每诵昔鸿恩，贱躯焉足保。浮云何洋洋，愿因通我辞。飘飖不可寄，徙倚徒相思。人离皆复会，君独无返期。自君之出矣，明镜暗不治。思君如流水，何有穷已时。惨惨时节尽，兰叶凋复零。喟然长叹息，君期慰我情。展转不能寐，长夜何绵绵。蹑履起出户，仰观三星连。自恨志不遂，泣涕如涌泉。思君见巾栉，以益我劳勤。安得鸿鸾羽，觏此心中人。诚心亮不遂，搔首立悁悁。何言一不见，复会无因缘。故如比目鱼，今隔如参辰。人靡不有初，想君能终之。别来历年岁，旧恩何可期。重新而忘故，君子所尤讥。寄身虽在远，岂忘君须臾。既厚不为薄，想君时见思。"
  },
  {
    "id": "weijin#2950",
    "title": "咏史诗二首",
    "author": "袁宏",
    "content": "周昌梗概臣，辞达不为讷。汲黯社稷器，栋梁表天骨。陆贾厌解纷，时与酒梼杌。婉转将相门，一言和平勃。趋舍各有之，俱令道不没。无名困蝼蚁，有名世所疑。中庸难为体，狂狷不及时。杨恽非忌贵，知及有馀辞。躬耕南山下，芜秽不遑治。赵瑟奏哀音，秦声歌新诗。吐音非凡唱，负此欲何之。"
  },
  {
    "id": "weijin#2951",
    "title": "赠嵇康诗三首",
    "author": "郭遐周",
    "content": "吾无佐世才，时俗所不量。归我北山阿，逍遥以倡佯。同气自相求，虎啸谷风凉。惟予与嵇生，未面分好章。古人美倾盖，方此何不臧。援筝执鸣琴，携手游空房。栖迟衡门下，何愿于姬姜。予心好永年，年永怀乐康。我友不斯卒，改计适他方。严车感发日，翻然将高翔。离别在旦夕，惆怅以增伤。风人重离别，行道犹迟迟。宋玉哀登山，临水送将归。伊此往昔事，言之以增悲。叹我与嵇生，倏忽将永离。俯察渊鱼游，仰观双鸟飞。厉翼太清中，徘徊于丹池。钦哉得其所，令我心独违。言别在斯须，惄焉如朝饥。离别自古有，人非比目鱼。君子不怀土，岂更得安居。四海皆兄弟，何患无彼姝。严穴隐传说，空谷纳白驹。方各以类聚，物亦以群殊。所在有智贤，何忧不此如。所贵身名存，功烈在简书。岁时易过历，日月忽其除。勖哉乎嵇生，敬德在慎躯。"
  },
  {
    "id": "weijin#2954",
    "title": "诗",
    "author": "郭璞",
    "content": "翩翩寻灵娥，眇然上奔月。得意在兰荪，忘怀寄萧艾。"
  },
  {
    "id": "weijin#2955",
    "title": "形影神并序 形赠影",
    "author": "陶潜",
    "content": "天地长不没，山川无改时。草木得常理，霜露荣悴之。谓人最灵智，独复不如兹！适见在世中，奄去靡归期。奚觉无一人，亲识岂相思！但馀平生物，举目情凄洏。我无腾化术，必尔不复疑。愿君取吾言，得酒莫苟辞。存生不可言，卫生每苦拙。诚愿游昆华，邈然兹道绝。与子相遇来，未尝异悲悦。憩荫若暂乖，止日终不别。此同既难常，黯尔俱时灭。身没名亦尽，念之五情热。立善有遗爱，胡为不自竭？酒云能消忧，方此讵不劣！大钧无私力，万理自森著。人为三才中，岂不以我故！与君虽异物，生而相依附。结托既喜同，安得不相语！三皇大圣人，今复在何处？彭祖寿永年，欲留不得住。老少同一死，贤愚无复数。日醉或能忘，将非促龄具？立善常所欣，谁当为汝誉？甚念伤吾生，正宜委运去。纵浪大化中，不喜亦不惧。应尽便须尽，无复独多虑。"
  },
  {
    "id": "weijin#2956",
    "title": "归园田居五首",
    "author": "陶潜",
    "content": "少无适俗韵，性本爱丘山。误落尘网中，一去三十年。羁鸟恋旧林，池鱼思故渊。开荒南野际，守拙归园田。方宅十馀亩，草屋八九间。榆柳荫后园，桃李罗堂前。暧暧远人村，依依墟里烟。狗吠深巷中，鸡鸣桑树巅。户庭无尘杂，虚室有馀闲。久在樊笼里，复得返自然。野外罕人事，穷巷寡轮鞅。白日掩荆扉，虚室绝尘想。时复墟曲中，披草共来往。相见无杂言，但道桑麻长。桑麻日已长，我土日已广。常恐霜霰至，零落同草莽。种豆南山下，草盛豆苗稀。晨兴理荒秽，带月荷锄归。道狭草木长，夕露沾我衣。衣沾不足惜，但使愿无违！久去山泽游，浪莽林野娱。试携子侄辈，披榛步荒墟。徘徊丘垄间，依依昔人居。井灶有遗处，桑竹残朽株。借问采薪者：此人皆焉如？薪者向我言：死殁无复馀。“一世异朝市，”此语真不虚。人生似幻化，终当归空无。怅恨独策还，崎岖历榛曲。山涧清且浅，遇以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。"
  },
  {
    "id": "weijin#2957",
    "title": "移居二首",
    "author": "陶潜",
    "content": "昔欲居南村，非为卜其宅。闻多素心人，乐与数晨夕。怀此颇有年，今日从兹役。弊庐何必广，取足蔽床席。邻曲时时来，抗言谈在昔。奇文共欣赏，疑义相与析。春秋多佳日，登高赋新诗。过门更相呼，有酒斟酌之。农务各自归，闲暇辄相思。相思则披衣，言笑无厌时。此理将不胜，无为忽去兹。衣食当须纪，力耕不吾欺。"
  },
  {
    "id": "weijin#2958",
    "title": "和郭主簿二首",
    "author": "陶潜",
    "content": "蔼蔼堂前林，中夏贮清阴。凯风因时来，回飙开我襟。息交游闲业，卧起弄书琴。园蔬有馀滋，旧谷犹储今。营己良有极，过足非所钦。舂秫作美酒，酒熟吾自斟。弱子戏我侧，学语未成音。此事真复乐，聊用忘华簪。遥遥望白云，怀古一何深。和泽周三春，清凉素秋节。露凝无游氛，天高肃景澈。陵岑耸逸峰，遥瞻皆奇绝。芳菊开林耀，青松冠岩列。怀此贞秀姿，卓为霜下杰。衔觞念幽人，千载抚尔诀。检素不获展，厌厌竟良月。"
  },
  {
    "id": "weijin#2959",
    "title": "庚子岁五月中从都还阻风于规林二首",
    "author": "陶潜",
    "content": "行行循归路，计日望旧居。一欣侍温颜，再喜见友于。鼓棹路崎曲，指景限西隅。江山岂不险？归子念前途。凯风负我心，戢枻守穷湖。高莽眇无界，夏木独森疏。谁言客舟远？近瞻百里馀。延目识南岭，空叹将焉如。自古叹行役，我今始知之。山川一何旷，巽坎难与期。崩浪聒天响，长风无息时。久游恋所生，如何淹在兹。静念园林好，人间良可辞。当年讵有几，纵心复何疑！"
  },
  {
    "id": "weijin#2960",
    "title": "癸卯岁始春怀古田舍二首",
    "author": "陶潜",
    "content": "在昔闻南亩，当年竟未践。屡空既有人，春兴岂自免。夙晨装吾驾，启涂情已缅。鸟哢欢新节，泠风送馀善。寒竹被荒蹊，地为罕人远。是以植杖翁，悠然不复返。即理愧通识，所保讵乃浅。先师有遗训，忧道不忧贫。瞻望邈难逮，转欲志长勤。秉耒欢时务，解颜劝农人。平畴交远风，良苗亦怀新。虽未量岁功，即事多所欣。耕种有时息，行者无问津。日入相与归，壶浆劳近邻。长吟掩柴门，聊为陇亩民。"
  },
  {
    "id": "weijin#2961",
    "title": "饮酒二十首并序",
    "author": "陶潜",
    "content": "衰荣无定在，彼此更共之。邵生瓜田中，宁似东陵时。寒暑有代谢，人道每如兹。达人解其会，逝将不复疑。忽与一觞酒，日夕欢相持。积善云有报，夷叔在西山。善恶苟不应，何事空立言？九十行带索，饥寒况当年。不赖固穷节，百世当谁传。道丧向千载，人人惜其情。有酒不肯饮，但顾世间名。所以贵我身，岂不在一生。一生复能几，倏如流电惊。鼎鼎百年内，持此欲何成！栖栖失群鸟，日暮犹独飞。裴回无定止，夜夜声转悲。厉响思清远，去来何依依。因值孤生松，敛翮遥来归。劲风无荣木，此荫独不衰。托身已得所，千载不相违。结庐在人境，而无车马喧。问君何能尔？心远地自偏。采菊东篱下，悠然见南山。山气日夕嘉，飞鸟相与还。此中有真意，欲辩已忘言。行止千万端，谁知非与是？是非苟相形，雷同共誉毁。三季多此事，达士似不尔。咄咄俗中恶，且当从黄绮。秋菊有佳色，裛露掇其英。泛此忘忧物，远我遗世情。一觞虽独进，杯尽壶自倾。日入群动息，归鸟趋林鸣。啸傲东轩下，聊复得此生。青松在东园，众草没其姿。凝霜殄异类，卓然见高枝。连林人不觉，独树众乃奇。提壶挂寒柯，远望时复为。吾生梦幻间，何事绁尘羁。清晨闻叩门，倒裳往自开。问子为谁与？田父有好怀。壶浆远见候，疑我与时乖。褴缕茅檐下，未足为高栖。一世皆尚同，愿君汨其泥。深感父老言，禀气寡所谐。纡辔诚可学，违己讵非迷！且共欢此饮，吾驾不可回。在昔曾远游，直至东海隅。道路迥且长，风波阻中涂。此行谁使然？似为饥所驱。倾身营一饱，少许便有馀。恐此非名计，息驾归闲居。颜生称为仁，荣公言有道。屡空不获年，长饥至于老。虽留身后名，一生亦枯槁。死去何所知，称心固为好。客养千金躯，临化消其宝。裸葬何必恶，人当解其表。长公曾一仕，壮节忽失时。杜门不复出，终身与世辞。仲理归大泽，高风始在兹。一往便当已，何为复狐疑？去去当奚道，世俗久相欺。摆落悠悠谈，请从余所之。有客常同止，取舍邈异境。一士长独醉，一夫终年醒。醒醉还相笑，发言各不领。规规一何愚，兀傲差若颖。寄言酣中客，日没烛当秉。故人赏我趣，挈壶相与至。班荆坐松下，数斟已复醉。父老杂乱言，觞酌失行次。不觉知有我，安知物为贵。悠悠迷所留，酒中有深味。贫居乏人工，灌木荒余宅。班班有翔鸟，寂寂无行迹。宇宙一何悠，人生少至百。岁月相催逼，鬓边早已白。若不委穷达，素抱深可惜。少年罕人事，游好在六经。行行向不惑，淹留自无成。竟抱固穷节，饥寒饱所更。弊庐交悲风，荒草没前庭。披褐守长夜，晨鸡不肯鸣。孟公不在兹，终以翳吾情。幽兰生前庭，含薰待清风。清风脱然至，见别萧艾中。行行失故路，任道或能通。觉悟当念还，鸟尽废良弓。子云性嗜酒，家贫无由得。时赖好事人，载醪祛所惑。觞来为之尽，是咨无不塞。有时不肯言，岂不在伐国。仁者用其心，何尝失显默。畴昔苦长饥，投耒去学仕。将养不得节，冻馁固缠己。是时向立年，志意多所耻。遂尽介然分，终死归田里。冉冉星气流，亭亭复一纪。世路廓悠悠，杨朱所以止。虽无挥金事，浊酒聊可恃。羲农去我久，举世少复真。汲汲鲁中叟，弥缝使其淳。凤鸟虽不至，礼乐暂得新。洙泗辍微响，漂流逮狂秦。诗书复何罪，一朝成灰尘。区区诸老翁，为事诚殷勤。如何绝世下，六籍无一亲！终日驰车走，不见所问津。若复不快饮，空负头上巾。但恨多谬误，君当恕醉人。"
  },
  {
    "id": "weijin#2962",
    "title": "拟古九首",
    "author": "陶潜",
    "content": "荣荣窗下兰，密密堂前柳。初与君别时，不谓行当久。出门万里客，中道逢嘉友。未言心相醉，不在接杯酒。兰枯柳亦衰，遂令此言负。多谢诸少年，相知不中厚。意气倾人命，离隔复何有？辞家夙严驾，当往志无终。问君今何行？非商复非戎。闻有田子春，节义为士雄。斯人久已死，乡里习其风。生有高世名，既没传无穷。不学狂驰子，直在百年中。仲春遘时雨，始雷发东隅。众蛰各潜骇，草木从横舒。翩翩新来燕，双双入我庐。先巢故尚在，相将还旧居。自从分别来，门庭日荒芜。我心固匪石，君情定何如？迢迢百尺楼，分明望四荒。暮作归云宅，朝为飞鸟堂。山河满目中，平原独茫茫。古时功名士，慷慨争此场。一旦百岁后，相与还北邙。松柏为人伐，高坟互低昂。颓基无遗主，游魂在何方？荣华诚足贵，亦复可怜伤！东方有一士，被服常不完。三旬九遇食，十年著一冠。辛勤无此比，常有好容颜。我欲观其人，晨去越河关。青松夹路生，白云宿檐端。知我故来意，取琴为我弹。上弦惊别鹤，下弦操孤鸾。愿留就君住，从今至岁寒。苍苍谷中树，冬夏常如兹。年年见霜雪，谁谓不知时？厌闻世上语，结友到临淄。稷下多谈士，指彼决吾疑。装束既有日，已与家人辞。行行停出门，还坐更自思。不怨道里长，但畏人我欺。万一不合意，永为世笑之。伊怀难具道，为君作此诗。日暮天无云，春风扇微和。佳人美清夜，达曙酣且歌。歌竟长叹息，持此感人多。皎皎云间月，灼灼叶中华。岂无一时好，不久当如何？少时壮且厉，抚剑独行游。谁言行游近，张掖至幽州。饥食首阳薇，渴饮易水流。不见相知人，惟见古时丘。路边两高坟，伯牙与庄周。此士难再得，吾行欲何求？种桑长江边，三年望当采。枝条始欲茂，忽值山河改。柯叶自摧折，根株浮沧海。春蚕既无食，寒衣欲谁待？本不植高原，今日复何悔！"
  },
  {
    "id": "weijin#2963",
    "title": "杂诗十二首",
    "author": "陶潜",
    "content": "人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。白日沦西河，素月出东岭。遥遥万里辉，荡荡空中景。风来入房户，夜中枕席冷。气变悟时易，不眠知夕永。欲言无予和，挥杯劝孤影。日月掷人去，有志不获骋。念此怀悲栖，终晓不能静。荣华难久居，盛衰不可量。昔为三春蕖，今作秋莲房。严霜结野草，枯悴未遽央。日月有环周，我去不再阳。眷眷往昔时，忆此断人肠。丈夫志四海，我愿不知老。亲戚共一处，子孙还相保。觞弦肆朝日，樽中酒不燥。缓带尽欢娱，起晚眠常早。孰若当世士，冰炭满怀抱。百年归丘垄，用此空名道？忆我少壮时，无乐自欣豫。猛志逸四海，骞翮思远翥。荏苒岁月颓，此心稍已去。值欢无复娱，每每多忧虑。气力渐衰损，转觉日不如。壑舟无须臾，引我不得住。前涂当几许？未知止泊处。古人惜寸阴，念此使人惧。昔闻长者言，掩耳每不喜。奈何五十年，忽已亲此事。求我盛年欢，一毫无复意。去去转欲远，此生岂再值？倾家时作乐，竟此岁月驶。有子不留金，何用身后置。日月不肯迟，四时相催迫。寒风拂枯条，落叶掩长陌。弱质与运颓，玄鬓早已白。素标插人头，前涂渐就窄。家为逆旅舍，我如当去客。去去欲何之，南山有旧宅。代耕本非望，所业在田桑。躬亲未曾替，寒馁常糟糠。岂期过满腹，但愿饱粳粮。御冬足大布，粗絺以应阳。正尔不能得，哀哉亦可伤！人皆尽获宜，拙生失其方。理也可奈何，且为陶一觞。遥遥从羁役，一心处两端。掩泪泛东逝，顺流追时迁。日没星与昴，势翳西山巅。萧条隔天涯，惆怅念常餐。慷慨思南归，路遐无由缘。关梁难亏替，绝音寄斯篇。闲居执荡志，时驶不可稽。驱役无停息，轩裳逝东崖。泛舟拟董司，悲风激我怀。岁月有常御，我来淹已弥。慷慨忆绸缪，此情久已离。荏苒经十载，暂为人所羁。庭宇翳馀木，倏忽日月亏。我行未云远，回顾惨风凉。春燕应节起，高飞拂尘梁。边雁悲无所，代谢归北乡。离鹍鸣清池，涉暑经秋霜。愁人难为辞，遥遥春夜长。袅袅松摽崖，婉娈柔童子。年始三五间，乔柯何可倚？养色含津气，粲然有心理。"
  },
  {
    "id": "weijin#2964",
    "title": "咏贫士七首",
    "author": "陶潜",
    "content": "万族各有托，孤云独无依。暧暧空中灭，何时见馀晖？朝霞开宿雾，众鸟相与飞。迟迟出林翮，未夕复来归。量力守故辙，岂不寒与饥？知音苟不存，已矣何所悲。凄厉岁云暮，拥褐曝前轩。南圃无遗秀，枯条盈北园。倾壶绝馀沥，窥灶不见烟。诗书塞座外，日昃不遑研。闲居非陈厄，窃有愠见言。何以慰吾怀？赖古多此贤。荣叟老带索，欣然方弹琴。原生纳决屦，清歌畅商音。重华去我久，贫士世相寻。弊襟不掩肘，藜羹常乏斟。岂忘袭轻裘？苟得非所钦。赐也徒能辩，乃不见吾心。安贫守贱者，自古有黔娄。好爵吾不荣，厚馈吾不酬。一旦寿命尽，弊服仍不周。岂不知其极，非道故无忧。从来将千载，未复见斯俦。朝与仁义生，夕死复何求？袁安困积雪，邈然不可干。阮公见钱入，即日弃其官。刍藁有常温，采莒足朝餐。岂不实辛苦？所惧非饥寒。贫富常交战，道胜无戚颜。至德冠邦闾，清节映西关。仲蔚爱穷居，绕宅生蒿蓬。翳然绝交游，赋诗颇能工。举世无知者，止有一刘龚。此士胡独然？寔由罕所同。介焉安其业，所乐非穷通。人事固以拙，聊得长相从。昔在黄子廉，弹冠佐名州。一朝辞吏归，清贫略难俦。年饥感仁妻，泣涕向我流。丈夫虽有志，固为儿女忧。惠孙一晤叹，腆赠竟莫酬。谁云固穷难，邈哉此前修。"
  },
  {
    "id": "weijin#2965",
    "title": "读山海经十三首",
    "author": "陶潜",
    "content": "孟夏草木长，绕屋树扶疏。众鸟欣有托，吾亦爱吾庐。既耕亦已种，时还读我书。穷巷隔深辙，颇回故人车。欢然酌春酒，摘我园中蔬。微雨从东来，好风与之俱。泛览《周王传》，流观《山海图》。俯仰终宇宙，不乐复何如？玉台凌霞秀，王母怡妙颜。天地共俱生，不知几何年。灵化无穷已，馆宇非一山。高酣发新谣，宁效俗中言。迢递槐江岭，是谓玄圃丘。西南望昆墟，光气难与俦。亭亭明玕照，落落清瑶流。恨不及周穆，托乘一来游。丹木生何许？乃在峚山阳。黄花复朱实，食之寿命长。白玉凝素液，瑾瑜发奇光。岂伊君子宝，见重我轩黄。翩翩三青鸟，毛色奇可怜。朝为王母使，暮归三危山。我欲因此鸟，具向王母言。在世无所须，惟酒与长年。逍遥芜皋上，杳然望扶木。洪柯百万寻，森散覆旸谷。灵人侍丹池，朝朝为日浴。神景一登天，何幽不见烛。粲粲三珠树，寄生赤水阴。亭亭凌风桂，八干共成林。灵凤抚云舞，神鸾调玉音。虽非世上宝，爰得王母心。自古皆有没，何人得灵长？不死复不老，万岁如平常。赤泉给我饮，员丘足我粮。方与三辰游，寿考岂渠央。夸父诞宏志，乃与日竞走。俱至虞渊下，似若无胜负。神力既殊妙，倾河焉足有？馀迹寄邓林，功竟在身后。精卫衔微木，将以填沧海。刑天舞干戚，猛志故常在。同物既无虑，化去不复悔。徒设在昔心，良晨讵可待？巨猾肆威暴，钦駓违帝旨。窫窳强能变，祖江遂独死。明明上天鉴，为恶不可履。长枯固已剧，鵔鸃岂足恃？鸱鴸见城邑，其国有放士。念彼怀王世，当时数来止。青丘有奇鸟，自言独见尔。本为迷者生，不以喻君子。岩岩显朝市，帝者慎用才。何以废共鲧？重华为之来。仲父献诚言，姜公乃见猜。临没告饥渴，当复何及哉！"
  },
  {
    "id": "weijin#2966",
    "title": "拟挽歌辞三首",
    "author": "陶潜",
    "content": "有生必有死，早终非命促。昨暮同为人，今旦在鬼录。魂气散何之？枯形寄空木。娇儿索父啼，良友抚我哭。得失不复知，是非安能觉？千秋万岁后，谁知荣与辱。但恨在世时，饮酒不得足。在昔无酒饮，今但湛空觞。春醪生浮蚁，何时更能尝？肴案盈我前，亲旧哭我傍。欲语口无音，欲视眼无光。昔在高堂寝，今宿荒草乡。荒草无人眠，极视正茫茫。一朝出门去，归来良未央。荒草何茫茫，白杨亦萧萧。严霜九月中，送我出远郊。四面无人居，高坟正嶕峣。马为仰天鸣，风为自萧条。幽室一已闭，千年不复朝。千年不复朝，贤达无奈何。向来相送人，各自还其家。亲戚或馀悲，他人亦已歌。死去何所道？托体同山阿。"
  },
  {
    "id": "weijin#2967",
    "title": "读史述九章余读史记有所感而述之 夷齐",
    "author": "陶潜",
    "content": "二子让国，相将海隅。天人革命，绝景穷居。采薇高歌，慨想黄虞。贞风凌俗，爰感懦夫。去乡之感，犹有迟迟。矧伊代谢，触物皆非。哀哀箕子，云胡能夷？狡僮之歌，凄矣其悲。知人未易，相知实难。淡美初交，利乖岁寒。管生称心，鲍叔必安。奇情双亮，令名俱完。遗生良难，士为知己。望义如归，允伊二子。程生挥剑，惧兹馀耻。令德永闻，百代见纪。恂恂舞雩，莫曰匪贤。俱映日月，共餐至言。恸由才难，感为情牵。回也早夭，赐独长年。进德修业，将以及时。如彼稷契，孰不愿之？嗟乎二贤，逢世多疑。候詹写志，感鵩献辞。丰狐隐穴，以文自残。君子失时，白首抱关。巧行居灾，忮辩召患。哀矣韩生，竟死说难。易代随时，迷变则愚。介介若人，特为贞夫。德不百年，污我诗书。逝然不顾，被褐幽居。远哉长公，萧然何事？世路多端，皆为我异。敛辔朅来，独养其志。寝迹穷年，谁知斯意。"
  },
  {
    "id": "weijin#2968",
    "title": "拜宣武墓诗",
    "author": "顾恺之",
    "content": "山崩溟海竭，鱼鸟将何依。远念羡昔存，抚坟哀今亡。"
  },
  {
    "id": "weijin#2969",
    "title": "游仙诗十首",
    "author": "庾阐",
    "content": "神岳竦丹霄，玉堂临雪岭。上采琼树华，下挹瑶泉井。南海纳朱涛，玄波洒北溟。仰盻烛龙曜，俯步朝广庭。邛疏练石髓，赤松漱水玉。凭烟眇封子，流浪挥玄俗。崆峒临北户，昆吾眇南陆。层霄映紫芝，潜涧泛丹菊。昆仑涌五河，八流萦地轴。三山罗如粟，巨壑不容刀。白龙腾子明，朱鳞运琴高。轻举观沧海，眇邈去瀛洲。玉泉出灵凫，琼草被神丘。"
  },
  {
    "id": "weijin#2970",
    "title": "游仙诗十首 其五",
    "author": "庾阐",
    "content": "荧荧丹桂紫芝。结根云山九疑。鲜荣夏馥冬熙。谁与薄采松期。赤松游霞乘烟。封子练骨凌仙。晨漱水玉心玄。故能灵化自然。乘彼六气渺芒。辎驾赤水昆阳。遥望至人玄堂。心与冈象俱忘。朝嗽云英玉蕊。夕挹玉膏石髓。瑶台藻构霞绮。鳞裳羽盖级纚。玉树标云翠蔚。灵崖独拔奇卉。芳津兰莹珠隧。碧叶灌清鳞萃。玉房石㯓磊砢，烛龙衔辉吐火。朝采石英涧左，夕翳琼葩岩下。"
  },
  {
    "id": "weijin#2971",
    "title": "诗",
    "author": "庾阐",
    "content": "炼形去人俗，飘忽乘云游。暂想扶桑阴，忽见东岳鱼。峥嵘激清崖，蒙笼阴岩岫。咀嚼延六气，俯仰以九周。"
  },
  {
    "id": "weijin#2972",
    "title": "黎阳作诗三首",
    "author": "曹丕",
    "content": "朝发邺城，夕宿韩陵。霖雨载涂，舆人困穷。载驰载驱，沐雨栉风。舍我高殿，何为泥中。在昔周武，爰暨公旦。载主而征，救民涂炭。彼此一时，唯天所赞。我独何人，能不靖乱。殷殷其雷，蒙蒙其雨。我徒我车，涉此艰阻。遵彼洹湄，言刈其楚。班之中路，涂潦是御。辚辚大车，载低载昂。嗷嗷仆夫，载仆载僵。蒙涂冒雨，沾衣濡裳。"
  },
  {
    "id": "weijin#2973",
    "title": "杂诗二首",
    "author": "曹丕",
    "content": "漫漫秋夜长，烈烈北风凉。展转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。西北有浮云，亭亭如车盖。惜哉时不遇，适与飘风会。吹我东南行，行行至吴会。吴会非我乡，安得久留滞。弃置勿复陈，客子常畏人。"
  },
  {
    "id": "weijin#2974",
    "title": "秋胡行二首",
    "author": "曹丕",
    "content": "尧任舜禹，当复何为。百兽率舞，凤凰来仪。得人则安，失人则危。唯贤知贤，人不易知。歌以咏言，诚不易移。鸣条之役，万举必全。明德通灵，降福自天。泛泛绿池，中有浮萍。寄身流波，随风靡倾。芙蓉含芳，菡萏垂荣。朝采其实，夕佩其英。采之遗谁，所思在庭。双鱼比目，鸳鸯交颈。有美一人，婉如清扬。知音识曲，善为乐方。"
  },
  {
    "id": "weijin#2975",
    "title": "善哉行二首",
    "author": "曹丕",
    "content": "上山采薇，薄暮苦饥。溪谷多风，霜露沾衣。野雉群雊，猴猿相追。还望故乡，郁何垒垒。高山有崖，林木有枝。忧来无方，人莫之知。人生如寄，多忧何为。今我不乐，岁月如驰。汤汤川流，中有行舟。随波转薄，有似客游。策我良马，被我轻裘。载驰载驱，聊以忘忧。有美一人，婉如清扬。妍姿巧笑，和媚心肠。知音识曲，善为乐方。哀弦微妙，清气含芳。流郑激楚，度宫中商。感心动耳，绮丽难忘。离鸟夕宿，在彼中洲。延颈鼓翼，悲鸣相求。眷然顾之，使我心愁。嗟尔昔人，休以忘忧。"
  },
  {
    "id": "weijin#2976",
    "title": "燕歌行二首",
    "author": "曹丕",
    "content": "秋风萧瑟天气凉。草木摇落露为霜。群燕辞归雁南翔。念君客游思断肠。慊慊思归恋故乡。君何淹留寄他方。贱妾茕茕守空房。忧来思君不敢忘。不觉泪下沾衣裳。援琴鸣弦发清商。短歌微吟不能长。明月皎皎照我床。星汉西流夜未央。牵牛织女遥相望。尔独何辜限河梁。别日何易会日难。山川悠远路漫漫。郁陶思君未敢言。寄声浮云往不还。涕零雨面毁容颜。谁能怀忧独不叹。展诗清歌聊自宽。乐往哀来摧肺肝。耿耿伏枕不能眠。披衣出户步东西。仰看星月观云间。飞鸧晨鸣声可怜。留连顾怀不能存。"
  },
  {
    "id": "weijin#2977",
    "title": "晋江左宗庙歌十一首 歌高祖宣皇帝",
    "author": "曹毗",
    "content": "于赫高祖，德协灵符。应运扰乱，厘整天衢。勋格宇宙，化动八区。肃以典刑，陶以玄珠。神石吐瑞，灵芝自敷。肇基天命，道均唐虞。景皇承运，纂隆洪绪。皇维重抗，天晖再举。蠢矣二寇，扰我扬楚。乃整元戎，以膏齐斧。亹亹神算，赫赫王旅。鲸鲵既平，功冠帝宇。太祖齐圣，王猷诞融。仁教四塞，天基累崇。皇室多难，严清紫宫。威厉秋霜，惠过春风。平蜀夷楚，以文以戎。奄有参墟，声流无穷。于穆武皇，允龚钦明。应期登禅，龙飞紫庭。百揆时序，听断以情。殊域既宾，伪吴亦平。晨流甘露，宵映朗星。野有击壤，路垂颂声。运屯百六，天罗解贯。元皇勃兴，网罗江汉。仰齐七政，俯平祸乱。化若风行，泽犹雨散。沦光更耀，金辉复焕。德冠千载，蔚有馀粲。明明肃祖，阐弘帝祚。英风夙发，清晖载路。奸逆纵忒，罔式皇度。躬振朱旗，遂豁天步。宏猷渊塞，高罗云布。品物咸宁，洪基永固。于休显宗，道泽玄播。式宣德音，畅物以和。迈德蹈仁，匪礼弗过。敷以纯风，濯以清波。连理映阜，鸣凤栖柯。同规放勋，义盖山河。康皇穆穆，仰嗣洪德。为而不宰，雅音四塞。闲邪以诚，镇物以默。威静区宇，道宣邦国。孝宗夙哲，休音允臧。如彼晨离，曜景扶桑。垂训华幄，流润八荒。幽赞玄妙，爰该典章。西平僣蜀，北静旧疆。高猷远畅，朝有遗芳。于穆哀皇，圣心虚远。雅好玄古，大庭是践。道尚无为，治存易简。化若风行，民犹草偃。虽曰登遐，徽音弥阐。愔愔云韶，尽美尽善。"
  },
  {
    "id": "weijin#2978",
    "title": "豫章行二首",
    "author": "曹植",
    "content": "穷达难豫图，祸福信亦然。虞舜不逢尧，耕耘处中田。太公未遭文，渔钓终渭川。不见鲁孔丘，穷困陈蔡间。周公下白屋，天下称其贤。鸳鸯自朋亲，不若比翼连。他人虽同盟，骨肉天性然。周公穆康叔，管蔡则流言。子臧让千乘，季札慕其贤。"
  },
  {
    "id": "weijin#2979",
    "title": "鼙舞歌五首 圣皇篇",
    "author": "曹植",
    "content": "圣皇应历数，正康帝道休。九州咸宾服，威德洞八幽。三公奏诸公，不得久淹留。蕃位任至重，旧章咸率由。侍臣省文奏，陛下体仁慈。沈吟有爱恋，不忍听可之。迫有官典宪，不得顾恩私。诸王当就国，玺绶何累缞。便时舍外殿，宫省寂无人。主上增顾念，皇母怀苦辛。何以为赠赐，倾府竭宝珍。文钱百亿万，采帛若烟云。乘舆服御物，锦罗与金银。龙旗垂九旒，羽盖参班轮。诸王自计念，无功荷厚德。思一效筋力，糜躯以报国。鸿胪拥节卫，副使随经营。贵戚并出送，夹道交辎軿。车服齐整设，韡晔耀天精。武骑卫前后，鼓吹箫笳声。祖道魏东门，泪下沾冠缨。扳盖因内顾，俛仰慕同生。行行将日暮，何时还阙庭。车轮为徘徊，四马踌躇鸣。路人尚酸鼻，何况骨肉情。精微烂金石，至心动神明。杞妻哭死夫，梁山为之倾。子丹西质秦，乌白马角生。邹衍囚燕市，繁霜为夏零。关东有贤女，自字苏来卿。壮年报父仇，身没垂功名。女休逢赦书，白刃几在颈。俱上列仙籍，去死独就生。太仓令有罪，远征当就拘。自悲居无男，祸至无与俱。缇萦痛父言，荷担西上书。盘桓北阙下，泣泪何涟如。乞得并姊弟，没身赎父躯。汉文感其义，肉刑法用除。其父得以免，辩义在列图。多男亦何为，一女足成居。简子南渡河，津吏废舟船。执法将加刑，女娟拥棹前。妾父闻君来，将涉不测渊。畏惧风波起，祷祝祭名川。备礼飨神祇，为君求福先。不胜釂祀诚，至令犯罚艰。君必欲加诛，乞使知罪愆。妾愿以身代，至诚感苍天。国君高其义，其父用赦原。河激奏中流，简子知其贤。归聘为夫人，荣宠超后先。辩女解父命，何况健少年。黄初发和气，明堂德教施。治道致太平，礼乐风俗移。刑措民无枉，怨女复何为。圣皇长寿考，景福常来仪。"
  },
  {
    "id": "weijin#2980",
    "title": "鼙舞歌五首 其二 灵芝篇",
    "author": "曹植",
    "content": "灵芝生王地，朱草被洛滨。荣华相晃耀，光采晔若神。古时有虞舜，父母顽且嚚。尽孝于田垄，烝烝不违仁。伯瑜年七十，彩衣以娱亲。慈母笞不痛，歔欷涕沾巾。丁兰少失母，自伤早孤茕。刻木当严亲，朝夕致三牲。暴子见陵侮，犯罪以亡形。丈人为泣血，免戾全其名。董永遭家贫，父老财无遗。举假以供养，佣作致甘肥。责家填门至，不知何用归。天灵感至德，神女为秉机。岁月不安居，呜呼我皇考。生我既已晚，弃我何其早。蓼莪谁所兴，念之令人老。退咏南风诗，洒泪满袆抱。乱曰：圣皇君四海，德教朝夕宣。万国咸礼让，百姓家肃虔。庠序不失仪，孝悌处中田。户有曾闵子，比屋皆仁贤。髫龀无夭齿，黄发尽其年。陛下三万岁，慈母亦复然。大魏应灵符。天禄方甫始。圣德致泰和。神明为驱使。左右宜供养。中殿宜皇子。陛下长寿考。群臣拜贺咸悦喜。积善有馀庆。宠禄固天常。众喜填门至。臣子蒙福祥。无患及阳遂。辅翼我圣皇。众吉咸集会。凶邪奸恶并灭亡。黄鹄游殿前。神鼎周四阿。玉马充乘舆。芝盖树九华。白虎戏西除。含利从辟邪。骐骥蹑足舞。凤皇拊翼歌。丰年大置酒。玉樽列广庭。乐饮过三爵。朱颜暴己形。式宴不违礼。君臣歌鹿鸣。乐人舞鼙鼓。百官雷抃赞若惊。储礼如江海。积善若陵山。皇嗣繁且炽。孙子列曾玄。群臣咸称万岁。陛下长寿乐年。御酒停未饮。贵戚跪东厢。侍人承颜色。奉进金玉觞。此酒亦真酒。福禄当圣皇。陛下临轩笑。左右咸欢康。杯来一何迟。群僚以次行。赏赐累千亿。百官并富昌。孟冬十月，阴气厉清。武官诫田，讲旅统兵。元龟袭吉，元光著明。蚩尤跸路，风弭雨停。乘舆启行，鸾鸣幽轧。虎贲采骑，飞象珥鹖。钟鼓铿锵，箫管嘈喝。万骑齐镳，千乘等盖。夷山填谷，平林涤薮。张罗万里，尽其飞走。趯趯狡兔，扬白跳翰。猎以青骹，掩以修竿。韩卢宋鹊，呈才骋足。噬不尽緤，牵麋掎鹿。魏氏发机，养基抚弦。都卢寻高，搜索猴猿。庆忌孟贲，蹈谷超峦。张目决眦，发怒穿冠。顿熊扼虎，蹴豹搏䝙。气有馀势，负象而趋。获车既盈，日侧乐终。罢役解徒，大飨离宫。乱曰：圣皇临飞轩，论功校猎徒。死禽积如京，流血成沟渠。明诏大劳赐，大官供有无。走马行酒醴，驱车布肉鱼。鸣鼓举觞爵，击钟釂无馀。绝纲纵麟麑，弛罩出凤雏。收功在羽校，威灵振鬼区。陛下长欢乐，永世合天符。"
  },
  {
    "id": "weijin#2981",
    "title": "升天行",
    "author": "曹植",
    "content": "乘蹻追术士，远之蓬莱山。灵液飞素波，兰桂上参天。玄豹游其下，翔鹍戏其巅。乘风忽登举，彷佛见众仙。扶桑之所出，乃在朝阳溪。中心陵苍昊，布叶盖天涯。日出登东干，既夕没西枝。愿得纡阳辔，回日使东驰。"
  },
  {
    "id": "weijin#2982",
    "title": "乐府 其六",
    "author": "曹植",
    "content": "墨出青松烟，笔出狡兔翰。古人感鸟迹，文字有改判。所赍千金剑，通犀间碧玙。翡翠饰鸡必，标首明月珠。"
  },
  {
    "id": "weijin#2983",
    "title": "乐府",
    "author": "曹植",
    "content": "胶漆至坚，浸之则离。皎皎素丝，溺色染移。君不我弃，谗人所为。市肉取肥，酤酒取醇。交觞接杯，以致慇勤。"
  },
  {
    "id": "weijin#2985",
    "title": "送应氏诗二首",
    "author": "曹植",
    "content": "步登北邙阪，遥望洛阳山。洛阳何寂寞，宫室尽烧焚。垣墙皆顿擗，荆棘上参天。不见旧耆老，但睹新少年。侧足无行径，荒畴不复田。游子久不归，不识陌与阡。中野何萧条，千里无人烟。念我平常居，气结不能言。清时难屡得，嘉会不可常。天地无终极，人命若朝霜。愿得展嬿婉，我友之朔方。亲昵并集送，置酒此河阳。中馈岂独薄，宾饮不尽觞。爱至望苦深，岂不愧中肠。山川阻且远，别促会日长。愿为比翼鸟，施翮起高翔。"
  },
  {
    "id": "weijin#2986",
    "title": "杂诗七首",
    "author": "曹植",
    "content": "高台多悲风，朝日照北林。之子在万里，江湖迥且深。方舟安可极，离思故难任。孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。转蓬离本根，飘飖随长风。何意回飙举，吹我入云中。高高上无极，天路安可穷。类此游客子，捐躯远从戎。毛褐不掩形，薇藿常不充。去去莫复道，沈忧令人老。西北有织妇，绮缟何缤纷。明晨秉机杼，日昃不成文。太息终长夜，悲啸入青云。妾身守空闺，良人行从军。自期三年归，今已历九春。飞鸟绕树翔，噭噭鸣索群。愿为南流景，驰光见我君。南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿。俛仰岁将暮，荣耀难久恃。仆夫早严驾，吾行将远游。远游欲何之，吴国为我仇。将骋万里涂，东路安足由。江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。飞观百馀尺，临牖御棂轩。远望周千里，朝夕见平原。烈士多悲心，小人媮自闲。国雠亮不塞，甘心思丧元。拊剑西南望，思欲赴太山。弦急悲声发，聆我慷慨言。揽衣出中闺，逍遥步两楹。闲房何寂寞，绿草被阶庭。空室自生风，百鸟翩南征。春思安可忘，忧戚与我并。佳人在远道，妾身单且茕。欢会难再遇，芝兰不重荣。人皆弃旧爱，君岂若平生。寄松为女萝，依水如浮萍。赍身奉衿带，朝夕不堕倾。倘终顾盻恩，永副我中情。"
  },
  {
    "id": "weijin#2987",
    "title": "离友诗三首",
    "author": "曹植",
    "content": "王旅旋兮背故乡。彼君子兮笃人纲。媵余行兮归朔方。驰原隰兮寻旧疆。车载奔兮马繁骧。涉浮济兮泛轻航。迄魏都兮息兰房。展宴好兮惟乐康。凉风肃兮白露滋。木感气兮条叶辞。临渌水兮登崇基。折秋华兮采灵芝。寻永归兮赠所思。感离隔兮会无期。伊郁悒兮情不怡。"
  },
  {
    "id": "weijin#2988",
    "title": "朔风诗",
    "author": "曹植",
    "content": "仰彼朔风，用怀魏都。愿骋代马，倏忽北徂。凯风永至，思彼蛮方。愿随越鸟，翻飞南翔。四气代谢，悬景运周。别如俯仰，脱若三秋。昔我初迁，朱华未晞。今我旋止，素雪云飞。俯降千仞，仰登天阻。风飘蓬飞，载离寒暑。千仞易陟，天阻可越。昔我同袍，今永乖别。子好芳草，岂忘尔贻。繁华将茂，秋霜悴之。君不垂眷，岂云其诚。秋兰可喻，桂树冬荣。弦歌荡思，谁与销忧。临川慕思，何为泛舟。岂无和乐，游非我邻。谁忘泛舟，愧无榜人。"
  },
  {
    "id": "weijin#2989",
    "title": "结客篇",
    "author": "曹植",
    "content": "结客少年场。报怨洛北芒。利剑鸣手中，一击而尸僵。"
  },
  {
    "id": "weijin#2990",
    "title": "七哀诗",
    "author": "曹植",
    "content": "南方有障气，晨鸟不得飞。膏沐谁为容，明镜暗不治。"
  },
  {
    "id": "weijin#2991",
    "title": "赠石崇诗",
    "author": "曹摅",
    "content": "昂昂我牧，德惟人豪。作镇方岳，有徽其高。英风远扇，峻迹遐招。攻璞荆嵎，滋兰江皋。朝采芝蕙，夕玩琼瑶。岂乏䂥石，乃收艾萧。髦俊在位，多士盈朝。虽欣嘉愿，惧忝班僚。人亦有云，上明下直。匪唯具臣，谔谔在侧。谠言既奏，朝有正色。翰飞冲天，必假羽翼。咨余承乏，与属备职。曾无补益，徒竭心力。龙旗反旆，鸾驾回轼。愿寻尘轨，以除其逼。美兹高会，凭城临川。峻墉亢阁，层楼辟轩。远望长州，近察重泉。郁郁繁林，荡荡洪源。津人思济，舟士戏船。得厕大欢，屡蒙宾延。饮必酃绿，肴则时鲜。仰接温颜，俯听话言。嘉我乃遇，遭彼频烦。浮蓱依水，寄生附林。托根清流，委积重阴。愿树之茂，乐川之深。太阳移宿，葵藿倾心。至诚苟着，虽微难禁。况与夫子，利齐断金。敢敷中怀，贡之所钦。"
  },
  {
    "id": "weijin#2992",
    "title": "杂诗三首",
    "author": "傅玄",
    "content": "志士惜日短，愁人知夜长。摄衣步前庭，仰观南雁翔。玄景随形运，流响归空房。清风何飘遥，微月出西方。繁星衣青天，列宿自成行。蝉鸣高树间，野鸟号东厢。纤云时仿佛，渥露沾我裳。良时无停景，北斗忽低昂。常恐寒节至，凝气结为霜。落叶随风摧，一绝如流光。间夜微风起，明月照高台。清响呼不应，玄景招不来。厨人进藿茹，有酒不盈杯。安贫福所与，富贵为祸媒。金玉虽高堂，于我贱蒿莱。鹊巢丘城侧，雀乳空井中。居不附龙凤，常畏蛇与虫。依贤义不恐，近暴自当穷。"
  },
  {
    "id": "weijin#2994",
    "title": "晋天地郊明堂歌六首 其三 天郊飨神歌",
    "author": "傅玄",
    "content": "整泰坛。祀皇神。精气感。百灵宾。蕴朱火。燎芳薪。紫烟游。冠青云。神之体。靡象形。旷无方。幽以清。神之来。光景照。听无闻。视无兆。神之至。举歆歆。动余心。神之坐。同欢娱。泽云翔。化风舒。嘉乐奏。文中声。八音谐。神是听。咸洁齐。并芬芳。烹牷牲。享玉觞。神悦飨。歆礼祀。佑大晋。降繁祉。祚京邑。行四海。保天年。穷地纪。整泰折，俟皇只。众神感，群灵仪。阴祀设，吉礼施。夜将极，时未移。只之体，无形象。潜泰幽，洞忽荒。只之出，薆若有。灵无还，天下母。只之来，遗光景。昭若存，终冥冥。只之至，举欣欣。舞象德，歌成文。只之坐，同欢豫。泽雨施，化云布。乐八变，声教敷。物咸亨，只是娱。齐既洁，侍者肃。玉觞进，咸穆穆。飨嘉豢，歆德馨。祚有晋，暨群生。溢九壤，格天庭。保万寿，延亿龄。结方丘，祗国琛。樽既享，俎既歆。敛检玉，具鏖琛。懋百福，底自古。锡万寿，迄在今。"
  },
  {
    "id": "weijin#2995",
    "title": "晋天地郊明堂歌六首 夕牲歌",
    "author": "傅玄",
    "content": "皇矣有晋，时迈其德。受终于天，光济万国。万国既光，神定厥祥。虔于郊祀，只事上皇。只事上皇，百福是臻。巍巍祖考，克配彼天。嘉牲匪歆，德馨惟飨。受天之祚，神化四方。于赫大晋，膺天景祥。二帝迈德，宣兹重光。我皇受命，奄有万方。郊祀配享，礼乐孔章。神祇嘉飨，祖考是皇。克昌厥后，保祚无疆。"
  },
  {
    "id": "weijin#2996",
    "title": "晋宗庙歌十一首 夕牲歌",
    "author": "傅玄",
    "content": "我夕我牲。猗欤敬止。嘉豢孔时。供兹享祀。神鉴厥诚。博硕斯歆。祖考降响。以虞孝孙之心。曰晋是常。享祀时序。宗庙致敬。礼乐具举。惟其来祭。普天率土。牺樽既奠。清酤既载。亦有和羹。荐羞斯备。蒸蒸永慕。感时兴思。登歌奏舞。神乐其和。祖考来格。佑我邦家。敷天之下。罔不休嘉。肃肃在位。济济臣工。四海来格。礼仪有容。钟鼓振。管弦理。舞开元。歌永始。神胥乐兮。肃肃在位。臣工济济。小大咸敬。上下有礼。理管弦。振鼓钟。舞象德。歌咏功。神胥乐兮。肃肃在位。有来雍雍。穆穆天子。相维辟公。礼有仪。乐有则。舞象功。歌咏德。神胥乐兮。"
  },
  {
    "id": "weijin#2997",
    "title": "晋宗庙歌十一首 其二 迎送神歌",
    "author": "傅玄",
    "content": "鸣呼悠哉，日鉴在兹。以时享祀，神明降之。神明斯降，既佑飨之。祚我无疆，受天之佑。赫赫太上，巍巍圣祖。明明烈考，丕承继序。经始宗庙，神明戾止。申锡无疆，祗承享祀。假哉皇祖，绥予孙子。燕及后昆，锡兹繁祉。嘉乐肆庭，荐祀在堂。皇皇宗庙，乃祖先皇。济济辟公，相予蒸尝。享祀不忒，降福穰穰。于邈先后，实司于天。显矣皇祖，帝祉肇臻。本支克昌，资始开元。惠我无疆，享祀永年。于惟曾皇，显显令德。高明清亮，匪兢柔克。保乂命祜，基命惟则。笃生圣祖，光济四国。于铄皇祖，圣德钦明。勤施四方，夙夜敬止。载敷文教，载扬武烈。匡定社稷，恭行天罚。经始大业，造创帝基。畏天之命，于时保之。执竞景皇，克明克哲。旁作穆穆，惟祗惟畏。纂宣之绪，耆定厥功。登此俊乂，纠彼群凶。业业在位，帝既勤止。维天之命，于穆不已。于皇时晋，允文文皇。聪明睿智，圣敬神武。万几莫综，皇斯清之。虎兕放命，皇斯平之。柔远能迩，简授英贤。创业垂统，勋格皇天。"
  },
  {
    "id": "weijin#2998",
    "title": "晋鼓吹曲二十二首 其十九 唐尧",
    "author": "傅玄",
    "content": "唐尧咨务成，谦谦德所兴。积渐终光大，履霜致坚冰。神明道自然，河海犹可凝。舜禹统百揆，元凯以次升。禅让应天历，睿圣世相承。我皇陟帝位，平衡正准绳。德化飞四表，祥气见其征。兴王坐俟旦，亡主恬自矜。致远由近始，覆篑成山陵。披图按先籍，有其证灵液。伯益佐舜禹，职掌山与川。德侔十六相，思心入无间。智理周万物，下知众鸟言。黄誉应清化，翔集何翩翩。和鸣栖庭树，徘徊云日间。夏桀为无道，密网施山河。酷祝振纤网，当奈黄雀何。殷汤崇天德，去其三面罗。逍遥群飞来，鸣声乃复和。朱誉作南宿，凤皇经羽群。赤乌衔书至，天命瑞周文。神誉今来游，为我受命君。嘉祥致天和，膏泽隆青云。兰风发芳气，阖世同其芬。"
  },
  {
    "id": "weijin#2999",
    "title": "晋鼓吹曲二十二首 灵之祥",
    "author": "傅玄",
    "content": "灵之祥，石瑞章。旌金德，出西方。天降命，授宣皇。应期运，里经骧。继大舜，佐陶唐。赞武文，建帝纲。孟氏叛，据南疆。追有扈，乱五常。吴寇劲，蜀虏强。交誓盟，连遐荒。宣赫怒，奋鹰扬。震干威，曜电光。陵九天，陷石城。枭逆命，拯有生。万国安，四海宁。宣受命。应天机。风云时动。神龙飞。御诸葛。镇雍梁。边境安。夷夏康。务节事。勤定倾。揽英雄。保持盈。渊穆穆。赫明明。冲而泰。天之经。养威重。运神兵。亮乃震毙。天下宁。征辽东。敌失据。威灵迈日域。公孙既授首。群逆破胆。咸震怖。朔北响应。海表景附。武功赫赫。德云布。宣皇辅政。圣烈深。扰乱反正。从天心。网罗文武才。慎厥所生。所生贤。遗教施。安上治民。化风移。肇创帝基。洪业垂。于铄明明。时赫戏。功济万世。定二仪。定二仪。云行雨施。海外风驰。时运多难。道教痡。天地变化。有盈虚。蠢尔吴蛮。虎视江湖。我皇赫斯。致天诛。有征无战。弭其图。天威横被。廓东隅。景龙飞。御天威。聪鉴玄察。动与神明协机。从之者显。逆之者灭夷。文教敷。武功巍。普被四海。万邦望风。莫不来绥。圣德潜断。先天弗违。弗违祥。享世永长。猛以致宽。道化光。赫明明。祚隆无疆。帝绩惟期。有命既集。崇此洪基。平玉衡。糺奸回。万国殊风。四海乖。礼贤养士。羁御英雄。思心齐。纂戎洪业。崇皇阶。品物咸亨。圣敬日跻。聪鉴习下情。明明综天机。文皇统百揆。继天理万方。武将镇四隅。英佐盈朝堂。谋言协秋兰。清风发其芳。洪泽所渐润。砾石为圭璋。大道侔五帝。盛德逾三壬。咸光大。上参天与地。至化无内外。无内外。六合并康乂。并康乂。遘兹嘉会。在昔羲与农。大晋德斯迈。镇征及诸州。为蕃卫。玄功济四海。洪烈流万世。因时运。圣策施。长蛇交解。群桀离。势穷奔吴。虎骑厉。惟武进。审大计。时迈其德。清一世。惟庸蜀。僣号天一隅。刘备逆帝命。禅亮承其馀。拥众数十万。窥隙承我虚。驿骑进羽檄。天下不遑居。姜维屡寇边。陇上为荒芜。文皇悯斯民。历世受罪辜。外谟藩屏臣。内谋众士夫。爪牙应指授。腹心献良图。良图协成文。大兴百万军。雷鼓震地起。猛势陵浮云。逋虏畏天诛。面缚造垒门。万里同风教。逆命称妾臣。光建五等。纪纲天人。天序历。应受禅。承灵祜。御群龙。勒螭虎。弘济大化。英隽作辅。明明统万机。赫赫镇四方。咎繇稷契之畴。协兰芳。礼王臣。覆兆民。化之如天与地。谁敢爱其身。大晋承运期。德隆圣皇。时清晏。白日垂光。应箓图。陟帝位。继天正玉衡。化行象神明。至哉道隆虞与唐。元首敷洪化。百寮股肱并忠良。民太康。隆隆赫赫。福祚盈无疆。金灵运。天符发。圣征见。参日月。惟我皇。体神圣。受魏禅。应天命。皇之兴。灵有征。登大麓。御万乘。皇之辅。若阚虎。爪牙奋。莫之御。皇之佐。赞清化。百事理。万邦贺。神祇应。嘉瑞章。恭享礼。荐先皇。乐时奏。磬管锵。鼓渊渊。钟锽锽。奠樽俎。实玉觞。神歆飨。咸悦康。宴孙子。佑无疆。大孝烝烝。德教被万方。于穆我皇。盛德圣且明。受禅君世。光济群生。普天率土。莫不来庭。颙颙六合内。望风仰泰清。万国雍雍。兴颂声。大化洽。地平而天成。七政齐。玉衡惟平。峨峨佐命。济济群英。夙夜干干。万机是经。虽治兴。匪荒宁。谦道光。冲不盈。天地合德。日月同荣。赫赫煌煌。曜幽冥。三光克从。于显天。垂景星。龙凤臻。甘露宵零。肃神祇。祗上灵。万物欣戴。自天效其成。仲春振旅。大致民。武教于时日新。师执提。工执鼓。坐作从。节有序。盛矣允文允武。搜田表祃。申法誓。遂围禁。献社祭。允以时。明国制。文武并用。礼之经。列车如战。大教明。古今谁能去兵。大晋继天。济群生。夏苗田。运将徂。军国异容。文武殊。乃命群吏。撰车徒。辨其号名。赞契书。王军启八门。行同上帝居。时路建大麾。云旗翳紫虚。百官象其事。疾则疾。徐则徐。回衡旋轸。罢陈弊车。献禽享祠。蒸蒸配有虞。惟大晋。德参两仪。化云敷。仲秋狝田。金德常刚。凉风清且厉。凝露结为霜。白藏司辰。苍隼时鹰扬。鹰扬犹尚父。顺天以杀伐。春秋时序。雷霆振威曜。进退由钲鼓。致禽祀祊。羽毛之用充军府。赫赫大晋德。芬烈陵三五。敷化以文。虽治不废武。光宅四海。永享天之祜。顺天道。握神契。三时示。讲武事。冬大阅。鸣镯振鼓铎。旌旗象虹霓。文制其中。武不穷武。动军誓众。礼成而义举。三驱以崇仁。进止不失其序。兵卒练。将如阚虎。惟阚虎。气陵青云。解围三面。杀不殄群。偃旌麾。班产军。献享蒸。修典文。嘉大晋。德配天。禄报功。爵俟贤。飨燕乐。受兹百禄。嘉万年。玄云起丘山。祥气万里会。龙飞保蜿蜿。凤翔何翙翙。昔在唐虞朝。时见青云际。今亲游万国。流光溢天外。鹤鸣在后雷锋。清音随风迈。成汤隆显命。伊挚来如飞。周文猎渭滨。遂载吕望归。符合如影飨。先天天弗违。辍耕综时纲。解褐衿天维。元功配二王。芬馨世所稀。我皇叙群才。洪烈何巍巍。桓桓征四表。济济理万机。神化感无方。髦才盈帝畿。丕显惟昧旦。日新孔所咨。茂哉明圣德。日月同光辉。钓竿何冉冉。甘饵芳且鲜。临川运思心。微纶沈九渊。太公宝此术。乃在灵秘篇。机变随物移。精妙贯未然。游鱼惊著钓。潜龙飞戾天。戾天安所至。抚翼翔太清。太清一何异。两仪出浑成。玉衡正三辰。造化赋群形。退愿辅圣君。与神合其灵。我君弘远略。天人不足并。天人初并时。昧昧何芒芒。日月有征兆。文象兴二皇。蚩尤乱生民。黄帝用兵征万方。逮夏禹而德衰。三代荷百禄。保无极。永泰平。"
  },
  {
    "id": "weijin#3000",
    "title": "晋宣武舞歌四首 惟圣皇篇",
    "author": "傅玄",
    "content": "惟圣皇。德巍巍。光四海。礼乐犹形影。文武为表里。乃作巴俞肆舞士。剑弩齐列。戈矛为之始。进退疾鹰鹞。龙战而豹起。如乱不可乱。动作顺其理。离合有统纪。弩为远兵军之镇。其发有机。体难动。往必速。重而不迟。锐精分镈。射远中微。弩俞之乐一何奇。变多姿。退若激。进若飞。五声协。八音谐。宣武象。赞天威。穷武者丧。何但败北。柔弱亡战。国家亦废。秦始徐偃。既已作戒。前世先王鉴其机。修文整武艺。文武足相济。然后得光大。乱曰：高则亢。满则盈。亢必危。盈必倾。去危倾。守以平。冲则久。浊能清。混文武。顺天经。"
  },
  {
    "id": "weijin#3001",
    "title": "晋郊祀歌三首 夕牲歌",
    "author": "傅玄",
    "content": "天命有晋，穆穆明明。我其夙夜，祗事上灵。常于时假，迄用有成。于荐玄牡，进夕其牲。崇德作乐，神祇是听。宣文蒸哉，日靖四方。永言保之，夙夜匪康。光天之命，上帝是皇。嘉乐殷荐，灵祚景祥。神祇降假，享福无疆。天祚有晋，其命惟新。受终于魏，奄有兆民。燕及皇天，怀柔百神。不显遗烈，之德之纯。享其玄牡，式用肇禋。神祇来格，福禄是臻。时迈其犹，昊天子之。祜享有晋，兆民戴之。畏天之威，敬授民时。不显不承，于犹绎思。皇极斯建，庶绩咸熙。庶几列夜，惟晋之祺。宣文惟后，克与彼天。抚宁四海，保有康年。于乎缉熙，肆用靖民。爰立典制，爰修礼纪。作民之极，莫匪资始。克昌厥后，永言保之。"
  },
  {
    "id": "weijin#3002",
    "title": "晋正德大豫舞歌二首 正德舞歌",
    "author": "傅玄",
    "content": "天命有晋，光济万国。穆穆圣皇，文武惟则。在天斯正，在地成德。载韬政刑，载崇礼教。我敷玄化，臻于中道。于铄皇晋，配天受命。熙帝之光，世德惟圣。嘉乐大豫，保佑万姓。渊兮不竭，冲而用之。先帝弗违，虔奉天时。"
  },
  {
    "id": "weijin#3003",
    "title": "代秋胡歌诗",
    "author": "嵇康",
    "content": "富贵尊荣。忧患谅独多。富贵尊荣。忧患谅独多。古人所惧。丰屋蔀家。人害其上。兽恶网罗。惟有贫贱。可以无他。歌以言之。富贵忧患多。贫贱易居。贵盛难为工。贫贱易居。贵盛难为工。耻佞直言。与祸相逢。变故万端。俾吉作凶。思牵黄犬。其计莫从。歌以言之。贵盛难为工。劳谦寡悔。忠信可久安。劳谦寡悔。忠信可久安。天道害盈。好胜者残。强梁致灾。多事招患。欲得安乐。独有无愆。歌以言之。忠信可久安。役神者弊。极欲令人枯。役神者弊。极欲令人枯。颜回短折。下及童乌。纵体淫恣。莫不早徂。酒色何物。自令不辜。歌以言之。酒色令人枯。绝智弃学。游心于玄默。绝智弃学。游心于玄默。遇过而悔。当不自得。垂钓一壑。所乐一国。被发行歌。和气四塞。歌以言之。游心于玄默。思与王乔。乘云游八极。思与王乔。乘云游八极。凌厉五岳。忽行万亿。授我神药。自生羽翼。呼吸太和。炼形易色。歌以言之。思行游八极。徘徊钟山。息驾于层城。徘徊钟山。息驾于层城。上荫华盖。下采若英。受道王母。遂升紫庭。逍遥天衢。千载长生。歌以言之。徘徊于层城。"
  },
  {
    "id": "weijin#3004",
    "title": "答二郭诗三首",
    "author": "嵇康",
    "content": "天下悠悠者，不能趋上京。二郭怀不群，超然来北征。乐道托莱庐，雅志无所营。良时遘其愿，遂结欢爱情。君子义是亲，恩好笃平生。寡智自生灾，屡使众衅成。豫子匿梁侧，聂政变其形。顾此怀怛惕，虑在苟自宁。今当寄他域，严驾不得停。本图终宴婉，今更不克并。二子赠嘉诗，馥如幽兰馨。恋土思所亲，能不气愤盈。昔蒙父兄祚，少得离负荷。因疏遂成懒，寝迹北山阿。但愿养性命，终己靡有他。良辰不我期，当年值纷华。坎凛趣世教，常恐婴网罗。羲农邈已远，拊膺独咨嗟。朔戒贵尚容，渔父好扬波。虽逸亦已难，非余心所嘉。岂若翔区外，餐琼漱朝霞。遗物弃鄙累，逍遥游太和。结友集灵岳，弹琴登清歌。有能从我者，古人何足多。详观凌世务，屯险多忧虞。施报更相市，大道匿不舒。夷路值枳棘，安步将焉如。权智相倾夺，名位不可居。鸾凤避罻罗，远托昆仑墟。庄周悼灵龟，越稷畏王舆。至人存诸己，隐璞乐玄虚。功名何足殉，乃欲列简书。所好亮若兹，杨氏叹交衢。去去从所志，敢谢道不俱。"
  },
  {
    "id": "weijin#3005",
    "title": "述志诗二首",
    "author": "嵇康",
    "content": "潜龙育神躯，跃鳞戏兰池。延颈慕大庭，寝足俟皇羲。庆云未垂景，盘桓朝阳陂。悠悠非吾匹，畴肯应俗宜。殊类难遍周，鄙议纷流离。轗轲丁悔吝，雅志不得施。耕耨感宁越，马席激张仪。逝将离群侣，杖策追洪崖。焦股振六翮，罗者安所羁。浮游太清中，更求新相知。比翼翔云汉，饮露餐琼枝。多念世间人，夙驾咸驱驰。冲静得自然，荣华安足为。斥鴳擅蒿林，仰笑神凤飞。坎井蝤蛙宅，神龟安所归。恨自用身拙，任意多永思。远实与世殊，义誉非所希。往事既已谬，来者犹可追。何为人事间，自令心不夷。慷慨思古人，梦想见容辉。愿与知己遇，舒愤启幽微。岩穴多隐逸，轻举求吾师。晨登箕山巅，日夕不知饥。玄居养营魄，千载长自绥。"
  },
  {
    "id": "weijin#3006",
    "title": "五言诗三首",
    "author": "嵇康",
    "content": "人生譬朝露，世变多百罗。苟必有终极，彭聃不足多。仁义浇淳朴，前识丧道华。留弱丧自然，天真难可和。郢人审匠石，钟子识伯牙。真人不屡存，高唱谁当和。修夜家无为，独步光庭侧。仰首看天衢，流光曜八极。抚心悼季世，遥念大道逼。飘飘当路士，悠悠进自棘。得失自己来，荣辱相蚕食。朱紫虽玄黄，太素贵无色。渊淡体至道，色化同消息。俗人不可亲，松乔是可邻。何为秽浊间，动摇增垢尘。慷慨之远游，整驾俟良辰。轻举翔区外，濯翼扶桑津。徘徊戏灵岳，弹琴咏泰真。沧水澡五藏，变化忽若神。恒娥进妙药，毛羽翕光新。一纵发开阳，俯视当路人。哀哉世间人，何足久托身。"
  },
  {
    "id": "weijin#3008",
    "title": "六言诗十章",
    "author": "嵇康",
    "content": "惟上古尧舜。二人功德齐均。不以天下私亲。高尚简朴慈顺。宁济四海蒸民。唐虞世道治。万国穆亲无事。贤愚各自得志。晏然逸豫内忘。佳哉尔时可憙。智慧用有为。法令滋章寇生。纷然相召不停。大人玄寂无声。镇之以静自正。名与身孰亲。哀哉世俗徇荣。驰骛竭力丧精。得失相纷忧惊。自贪勤苦不宁。生生厚招咎。金玉满堂莫守。古人安此粗丑。独以道德为友。故能延期不朽。名行显患滋。位高势重祸基。美色伐性不疑。厚味腊毒难治。如何贪人不思。东方朔至清。外似贪污内贞。秽身滑稽隐名。不为世累所撄。所欲不足无营。楚子文善仕。三为令尹不喜。柳下降身蒙耻。不以爵禄为已。靖恭古惟二子。老莱妻贤明。不愿夫子相荆。相将避禄隐耕。乐道闲居采䓑。终厉高节不倾。嗟古贤原宪。弃背膏粱朱颜。乐此屡空饥寒。形陋体逸心宽。得志一世无患。"
  },
  {
    "id": "weijin#3009",
    "title": "答嵇康诗四首",
    "author": "嵇喜",
    "content": "华堂临浚沼，灵芝茂清泉。仰瞻春禽翔，俯察绿水滨。逍遥步兰渚，感物怀古人。李叟寄周朝，庄生游漆园。时至忽蝉蜕，变化无常端。君子体变通，否泰非常理。当流则蚁行，时逝则鹊起。达者鉴通机，盛衰为衣里。列仙徇生命，松乔安足齿。纵躯任世度，至人不私已。达人与物化，无俗不可安。都邑可优游，保必栖山原。孔父策良驷，不云世路难。出处因时资，潜跃无常端。保心守道居，睹变安能迁。饰车驻驷。驾言出游。南厉伊渚。北登邙丘。青林华茂。春。"
  },
  {
    "id": "weijin#3010",
    "title": "秋夜诗 其二",
    "author": "湛方生",
    "content": "白露霏以静降。星倾晖以流素。"
  },
  {
    "id": "weijin#3012",
    "title": "法婴玄灵之曲二首",
    "author": "葛洪",
    "content": "大象虽寥廓，我把天地户。披云沉灵舆，倏忽适下土。空洞成玄音，至精不容冶。太真嘘中唱，始知风尘苦。颐神三田中，纳精六阙下。遂乘万龙楯，驰骋眄九野。玄圃遏北台，五城焕嵯峨。启彼无涯津，泛此织女河。仰止升绛庭，下游月窟阿。顾盻八落外，指招九云遐。忽已不觉劳，岂悟少与多。抚璈命众女，咏歌发中和。妙畅自然乐，为此玄云歌。韶尽至韵存，真音辞无邪。"
  },
  {
    "id": "weijin#3013",
    "title": "诗二首",
    "author": "董京",
    "content": "乾道刚简。坤体敦密。茫茫太素。是则是述。末世流奔。以文代质。悠悠世目。孰知其实。逝将去此至虚。归此自然之室。孔子不遇。时彼感麟。麟乎麟。胡不遁世以存真。"
  },
  {
    "id": "weijin#3014",
    "title": "团扇歌二首",
    "author": "谢芳姿",
    "content": "白团扇。辛苦五流连。是郎眼所见。白团扇。憔悴非昔容。羞与郎相见。"
  },
  {
    "id": "weijin#3015",
    "title": "逸民吟",
    "author": "潘尼",
    "content": "我顾傲世自遗。舒志六合。由巢是追。沐浴池洪迅羽衣。陟彼名山。采此芝薇。朝云叆叇。行露未晞。游鱼群戏。翔鸟双飞。逍遥博观。日晏忘归。嗟哉世士。从我者谁。我愿遁居，隐身岩穴。宠辱弗荣，谁能羁绁。"
  },
  {
    "id": "weijin#3016",
    "title": "河阳县作诗二首",
    "author": "潘岳",
    "content": "微身轻蝉翼，弱冠忝嘉招。在疚妨贤路，再升上宰朝。猥荷公叔举，连陪厕王寮。长啸归江山，拥耒耨时苗。幽谷茂纤葛，峻严敷荣条。落英陨林趾，飞茎秀陵乔。卑高亦何常，升降在一朝。徒恨良时泰，小人道遂消。譬如野田蓬，斡流随风飘。昔倦都邑游，今掌河朔徭。登城眷南顾，凯风扬微绡。洪流何浩荡，修芒郁岧峣。谁谓晋京远，室迩身实辽。谁谓邑宰轻，令名患不劭。人生天地间，百年孰能要。颎如槁石火，瞥若截道飙。齐都无遗声，桐乡有馀谣。福谦在纯约，害盈由矜骄。虽无君人德，视民庶不恌。日夕阴云起，登城望洪河。川气冒山岭，惊湍激岩阿。归雁映兰畤，游鱼动圆波。鸣蝉厉寒音，时菊耀秋华。引领望京室，南路在伐柯。大厦缅无觌，崇芒郁嵯峨。总总都邑人，扰扰俗化讹。依水类浮萍，寄松似悬萝。朱博纠舒慢，楚风被琅邪。曲蓬何以直，托身依业麻。黔黎竟何常，政成在民和。位同单父邑，愧无子贱歌。岂敢陋微官，但恐忝所荷。"
  },
  {
    "id": "weijin#3017",
    "title": "在怀县作诗二首",
    "author": "潘岳",
    "content": "南陆迎修景，朱明送末垂。初伏启新节，隆暑方赫羲。朝想庆云兴，夕迟白日移。挥汗辞中宇，登城临清池。凉飙自远集，轻襟随风吹。灵圃耀华果，通衢列高椅。瓜瓞蔓长苞，姜芋纷广畦。稻栽肃芊芊，黍苗何离离。虚薄乏时用，位微名日卑。驱役宰两邑，政绩竟无施。自我违京辇，四载迄于斯。器非廊庙姿，屡出固其宜。徒怀越鸟志，眷恋想南枝。春秋代迁逝，四运纷可喜。宠辱易不惊，恋本难为思。我来冰未泮，时暑忽隆炽。感此还期淹，叹彼年往驶。登城望郊甸，游目历朝寺。小国寡民务，终日寂无事。白水过庭激，绿槐夹门植。信美非吾土，祗搅怀归志。眷然顾巩洛，山川邈离异。愿言旋旧乡，畏此简书忌。祗奉社稷守，恪居处职司。"
  },
  {
    "id": "weijin#3018",
    "title": "内顾诗二首",
    "author": "潘岳",
    "content": "静居怀所欢，登城望四泽。春草郁青青，桑柘何奕奕。芳林振朱荣，渌水激素石。初征冰未泮，忽焉振絺绤。漫漫三千里，迢迢远行客。驰情恋朱颜，寸阴过盈尺。夜愁极清晨，朝悲终日夕。山川信悠永，愿言良弗获。引领讯归云，沈思不可释。独悲安所慕，人生若朝露。绵邈寄绝域，眷恋想平素。尔情既来追，我心亦还顾。形体隔不达，精爽交中路。不见山上松，隆冬不易故。不见陵涧柏，岁寒守一度。无谓希见疏，在远分弥固。"
  },
  {
    "id": "weijin#3019",
    "title": "悼亡诗三首",
    "author": "潘岳",
    "content": "荏苒冬春谢，寒暑忽流易。之子归穷泉，重壤永幽隔。私怀谁克从，淹留亦何益。黾勉恭朝命，回心反初役。望庐思其人，入室想所历。帏屏无仿佛，翰墨有馀迹。流芳未及歇，遗挂犹在壁。怅恍如或存，回遑忡惊惕。如彼翰林鸟，双栖一朝祇。如彼游川鱼，比目中路析。春风缘隙来，晨溜承檐滴。寝息何时忘，沈忧日盈积。庶几有时衰，庄缶犹可击。皎皎窗中月，照我室南端。清商应秋至，溽暑随节阑。凛凛凉风升，始觉夏衾单。岂曰无重纩，谁与同岁寒。岁寒无与同，朗月何胧胧。展转盻枕席，长簟竟床空。床空委清尘，室虚来悲风。独无李氏灵，仿佛睹尔容。抚衿长欢息，不觉涕沾胸。沾胸安能已，悲怀从中起。寝兴目存形，遗音犹在耳。上惭东门吴，下愧蒙庄子。赋诗欲言志，此志难具纪。命也可奈何，长戚自令鄙。曜灵运天机，四节代迁逝。凄凄朝露凝，烈烈夕风厉。奈何悼淑俪，仪容永潜翳。念此如昨日，谁知已卒岁。改服从朝政，哀心寄私制。茵帱张故房，朔望临尔祭。尔祭讵几时，朔望忽复尽。衾裳一毁撤，千载不复引。亹亹期月周，戚戚弥相悯。悲怀感物来，泣涕应情陨。驾言陟东阜，望坟思纡轸。徘徊墟墓间，欲去复不忍。徘徊不忍去，徙倚步踟蹰。落叶委埏侧，枯荄带坟隅。孤魂独茕茕，安知灵与无。投心遵朝命，挥涕强就车。谁谓帝宫远，路极悲有馀。"
  },
  {
    "id": "weijin#3020",
    "title": "诗 其二",
    "author": "潘岳",
    "content": "柳条恒着地，弱柳荫修衢。依水类浮萍，倚松如悬萝。"
  }
]